+++
title = "०९ अनुमानम्"

+++

प्रत्यक्षाव्यभिचारित्वादेवंलक्षणकं च यत् ।  
प्रसिद्धमनुमानादि न परीक्ष्यं तदप्यतः ॥ १ ॥  

प्रमाता ज्ञातसम्बन्ध एकदेश्यथ वोच्यते ।  

॥ अथानुमानम् ॥

एवं प्रत्य[^1_pg304]क्षमव्यभिचारित्वेऽपि शङ्कानिवृत्तये “सत्संप्रयोगे” इत्यादिना
लक्षणतः प्रतिपाद्य इदानीं तुल्यप्रयोजनत्वात् अनुमानादिलक्षणप्रदर्शनार्थत्वाच्च
प्रत्यक्षसूत्रस्य अनुमानलक्षणं तावदाह भाष्यकारः—“अनुमानं ज्ञातसम्बन्धस्यैक-
देशदर्शनादेकदेशान्तरेऽसन्निकृष्टेऽर्थे बुद्धिः” [^2_pg304]इति । आदौ तस्य तात्पर्यं व्याचष्टे
वार्तिककारः—**प्रत्यक्षेति** । अयमर्थः—मूलप्रमाणव्यभिचारेण वानुमानस्य व्यभि-
चारः स्यात्, स्वकीयलक्षणव्यभिचारेण वा ? न तावन्मूलप्रमाणव्यभिचारः, प्रत्य-
क्षस्याव्यभिचारित्वात् । नापि स्वकीयलक्षणव्यभिचारः, एवंलक्षणकत्वात् । अथ
किं तल्लक्षणम् ? “अनुमानं ज्ञातसम्बन्धस्यैकदेशदर्शनादेकदेशान्तरेऽसन्निकृष्टेऽर्थे
बुद्धिः” इति । अनुमानमिति लक्ष्यपदम् ; अवशिष्टं तु लक्षणम् । लक्षणपरत्वे
चास्य भाष्यस्य प्रत्यक्षलक्षणपरसूत्रवत् पूर्वप्रतिज्ञया सम्बन्धाभावमाशङ्क्य सकल-
लक्ष्यलक्षणानुवादेन परीक्ष्यत्वं विकल्प्य प्रयोगवचनव्यक्तिमाह—<q>न परीक्ष्यं
तदप्यत इति</q> । पूर्वोक्तकारणद्वयादित्यर्थः ॥



इदानीमवयवार्थं व्याचष्टे—**प्रमाता ज्ञातसम्बन्ध इति** । सम्बन्धो ज्ञातो
येन प्रमात्रेत्यर्थः । व्याख्यानान्तरमाह—**एकदेश्यथ वोच्यत इति** । ज्ञातः
सम्बन्धो यस्मैकदेशिन एकदेशाभ्यामित्यर्थः । ननु च सर्वनामार्थे बहुव्रीहिस्मर-
णम् ; सन्निहितश्च सर्वनाम्नोऽर्थः, न चैकदेशी प्रमाता वा केनचिदुपात्त इत्यसन्नि-
धानात् कथं तयोः समासार्थत्वमित्यन्यथा व्याचक्षते—एकदेश्यथ वोच्यत इति ।
अस्यार्थः—ज्ञातः सम्बन्धो यस्यैकदेशस्य लिङ्गाख्यस्यैकदेशान्तरेण साध्येनेत्यर्थः ।
स[^3_pg304] चात्रैकदेशपदोपादानात् सन्निहित एवेति उपपद्यते समासार्थत्वमिति । तद-

[^1_pg304]: क्षस्याव्यमि. मा.

[^2_pg304]: इत्यादितस्य. मा.

[^3_pg304]: न.... ....चात्र. मा.

<pb n="304"/>
युक्तम् ; एकदेशस्याप्यनुपात्तत्वेनासन्निधानात् ; “एकदेशदर्शनात्” इति ह्यस्यो-
त्तरपदार्थविशेषणत्वात् । न चान्यपरेणोपादाने सन्निहितः समासार्थो भवति,
अतिप्रसङ्गात् । दर्शनशब्देन सहैकदेशपदस्य समासानुपपत्तिः, ज्ञातसम्बन्धपदसा-
पेक्षत्वात् । न चायं प्रधानभूतः सापेक्षः, उत्तरपदार्थविशेषणत्वात् । अत्र केचि-
दाहुः—यद्यपि शब्दत एकदेशस्य गुणभावः ; तथापि वस्तुतः प्राधान्यमेव,
दर्शनस्य दृश्यप्रधानत्वात् । अपि च एकदेशस्येति कर्मणीयं षष्ठी ; दर्शनादिति
कृत्प्रयोगात् । [^1_pg305]कर्म च क्रियया व्याप्यमानं भवतीति शब्दतोऽपि प्राधान्यमेवैंकदे-
शस्यावगम्यत इति प्रधानमेव सापेक्षं भवतीति च ‘प्रधानस्य सापेक्षस्य समासः ।
इत्यचोद्यमेतत् इति । अत्रोच्यते—इह हि व्याकरणे शब्दार्थोऽर्थः, न वस्त्वर्थः’
उक्तं च तैः “शब्दप्रमाणका वयम्” इति । अन्यथा हि ‘राजपुरुषः शोभनः’
इत्यत्र समासार्थानुपपत्तिः, राजपुरुषस्य गुणभूतत्वात् ; ‘ऋद्धस्य राज्ञः पुरुषः’
इत्यत्र समासः स्यात्, राज्ञः प्रधानत्वात्, शब्दार्थाग्रहणात् ; विपर्ययादुभयमुपपन्नं
भवति । ननु च यद्यन्यथा वस्त्वर्थोऽन्यथा शब्दार्थः, आयातं तर्ह्यर्थासंस्पर्शित्वं
शब्दानाम् । मैवं वोचः ; द्विविधो हि गुणप्रधानभावः—विशेषणविशेष्यभावरूपः,
उपकार्योपकारकभावरूपश्च । द्विविधोऽपि चायं परमार्थतः सन्नेव । शब्दस्तु
विशेषणविशेष्यरूपं गुणप्राधान्यमाह राजपुरुषादिषु ; [^2_pg305]तच्चापेक्षयैव, एतदनुसारात् ;
संभवति वै (?) प्रधानस्य सापेक्षस्यापि समास इत्यचोद्यमेतत् । यत् पुनरिद्रमु-
क्तम्—एकदेशस्य कर्मत्वाच्छब्दतोऽपि प्राधान्यं प्रतीयत इति, प्रत्युक्तं तत्
समासवृत्तेरुपकार्योपकारकभावमनपेक्ष्य विशेषणविशेष्यभावरूपगुणप्राधान्याश्रयेणेन
प्रवृत्तेस्तदाश्रयत्वाच्च सापेक्षसमासानुशासनस्य ; अन्यथा ह्युक्तोऽतिप्रसङ्ग इत्यनुपासि
तगुरुव्याख्यानमुपेक्षणीयम् । यत् पुनरिदमुक्तम्—अनुपात्तस्यासन्निधानात् कथं
प्रमातुरेकदेशिनो वा समासार्थत्वम् इति, क्वोपादानमत्रोपयुज्यते ? सन्निहितमात्रं
हि सर्वनाम्नोऽर्थः; तत्रायं समासः; सन्निहितौ चात्रैकदेशिप्रमातारौ, बुद्धिशब्दादेक-
देशद्वयसम्बन्धाच्च ; अन्यतरेणापि च नियमेन सन्निधापितः सन्निहित एवेति समा-
सार्थस्याविघातः । ननु प्रमातुरनुमेयानुमापकत्वभावात् लक्षणवाक्ये कथं [^3_pg305]सम्बन्धः ?

[^1_pg305]: कर्मवत्क्रियया. मा.

[^2_pg305]: पेक्षैव. मा.

[^3_pg305]: कथमसम्बन्धः. मा.

<pb n="305"/>
कर्मधारयपक्षो वा सम्बन्धिन्येकदेशता ॥ २ ॥  

द्वयं वा ज्ञातसम्बन्धमुपलब्धं परस्परम् ।  
तस्यैकदेशशब्दाभ्यामुच्येते समुदायिनौ ॥ ३ ॥  

सम्बन्धो व्याप्तिरिष्टात्र लिङ्गधर्मस्य लिङ्गिना ।  

उच्यते—अनुमानानुमेयव्यवहारस्य प्रति[^1_pg306]सम्बन्धिरूपत्वात् तस्य चात्र सम्बन्ध्यन्तर-
मन्तरेणानुपपत्तिः । सर्वप्रमाणलक्षणे चैतत् समानम् । तदुक्तम्—“पुरुषस्य
बुद्धिजन्म” इति सूत्रकृता । समासबलीयस्त्वेन व्याख्यानान्तरमाह—<q>कर्मधारयपक्षो
वेति</q> । ज्ञातश्वासौ सम्बन्धश्चेत्यर्थः । ननु सम्बन्धस्य निरवयवत्वात् “एकदेश-
दर्शनादेकदेशान्तरे” इत्यनुपपन्नमित्याशङ्क्याह — **सम्बन्धिन्येकदेशतेति** ।
सम्बन्धिनौ चारम्भकत्वादेकदेशत्वेनोपचर्येते इत्यर्थः ॥



प्रचयशिष्ट्यार्थादवगतः समुदायो वा समासार्थ इत्याह—**द्वयं वेति** ।
पूर्ववदारम्भकत्वेन समुदायस्य समुदायिनावेकदेशिनाविति “एकदेशदर्शनात्,
एकदेशान्तरे” इत्येताभ्यां शब्दाभ्यामुपादीयेते ॥



एवं समासार्थं व्याख्याय अधुना वर्तिपदार्थौ व्याचष्टे । तत्र ज्ञेयस्वरूपेऽ-
वधारिते तज्ज्ञानं शक्यं निरूपयितुमिति ज्ञातपदविलङ्घनेन सम्बन्धपदं व्याख्यास्य-
न्नाह—**सम्बन्धो व्याप्तिरिष्टेति** । ननु चान्येऽपि स्वभामिभावादयः सम्बन्धाः
सन्तीत्यत आह**अत्रेति** । अत्रानुमानानुमेयव्यवहारे व्याप्तिलक्षणः सम्बन्धोऽय-
मित्यर्थः । ननु च तादात्म्यतदुत्पत्तिलक्षणः सम्बन्धोऽनुमानाङ्गम् ; कार्यमेव हि
धूमोऽग्निम्, तदात्मिका च शिंशपा वृक्षत्वं गमयतीति । तदसत्, कार्यकारण-
भावतादात्म्यरहितानामपि कृत्तिकारोहिण्युदयादीनां गम्यगमकभावदर्शनात् । अपि
च, कार्यमपि कार्यत्वान्न कारणं गमयति । किं तर्हि ? तेन नियतत्वात् ।
अन्यथा हि कार्यं च भविष्यति कारणं च नानुमापयिष्यति ; को न्वत्र विरोध इति
शक्यं वक्तुम् । यस्तु तेन नियमः, ततोऽनुमापयतीति स एवानुमानाङ्गम्, स एव
च व्याप्तिशब्देनाभिधीयते । यदि च धूमः कार्यत्वादग्निमनुमापयेत्, ततः सर्वात्मना

[^1_pg306]: सन्धान्तररूप. मा.

<pb n="306"/>
व्याप्यस्य गमकत्व [^1_pg307]तु व्यापकं गम्यभिष्यत ॥ ४ ॥  

यो यस्य देशकालाभ्यां समो न्यूनोऽपि वा भवेत् ।  
स व्याप्यो व्यापकस्तस्य समो [^2_pg307]वाप्यधिकोऽपि वा ॥ ५ ॥  

कार्यत्वात् कटुश्यामोर्ध्वगत्यादिभिराकारैरनुमापयेत ; न च भवतां कथंचित् कार्य-
त्वम्, निरन्वयविनाशाभ्युपगमात् । अथ सत्यपि कार्यत्वे य एवासौ नियतः स
एवानुमापयिष्यति ; व्यभिचरति तर्हि कार्यत्वम् ; तत्सद्भावेऽप्यगमकत्वात् पुनश्च
नियम एवाङ्गीकृतः स्यात् । तदात्मकस्य गमकत्वं दुरोत्सारितमेव, भेदाधिष्ठान-
त्वाद् गम्यगमकभावस्य ; न ह्यभिन्ने प्रतिबन्धो नाम । नापि शिंशपा वृक्षात्मिका,
ततो व्यावर्तमानत्वात् ; यो हि यस्माद् व्यावर्तते न स [^3_pg307]तद्रूपः घटादिव पटः ;
व्यावर्तते खदिरादिभ्यः शिंशपेत्यतदात्मिका ; तदात्मकत्वे च लिङ्गग्रहणवेलाया-
मेवाव्यतिरेकात् स्वरूपत एव लिङ्गिग्रहणप्रसङ्गादनुमेयत्वहानिः ; तादात्म्येन च
शिंशपाया गमकत्वे तादात्म्याविशेषाद् वृक्षत्वस्यापि शिंशपां प्रति गमकत्व-
प्रसङ्गः । अथानियतत्वादगमकत्वम् ; नियततैव तर्हि गमकत्वे हेतुः ; न तादा-
त्म्यम्, व्यभिचारिण्यपि वृक्षत्वे तादात्म्यदर्शनात् । अथ तदात्मतैव वृक्षत्वे नास्ति;
शिंशपापि तर्हि न तदात्मिका । सर्वथा ययोरेकत्वम्, न तयोर्गम्यगमकभावः ;
नानात्वे तु तादात्म्याभावः । एवं च शिंशपावृक्षापोहयोरपोहबुध्योर्वा गम्यगमक-
भावो निराकर्तव्यः । ननु व्याप्तेः सम्बन्धत्वात् संयोगवद् धूमाग्निसम्बन्धिसमवे-

[^4_pg307]तत्वे सति धूमवदग्नेरपि गमकत्वप्रसङ्ग इत्याशङ्क्याह—**लिङ्गधर्मस्य लिङ्गिनेति** ।
व्याप्यलक्षणसम्बन्धिसमवेतैव व्याप्तिः ; न त्वियं संयोगवदुभयसमवेता, तथा
अदर्शनादित्यर्थः । यत एवं तस्मान्न धूमवदग्नेरपि गमकत्वमित्याह—**व्याप्यस्येति** ॥



इदानीं व्याप्यैकसम्बधिसमवेतैव व्याप्तिः, न तु संयोगवदुभयसम्बन्धि-
समवेतेत्येतत् प्रदर्शयितुं व्याप्यव्यापकयोर्लक्षणं करोति—**यो यस्येति** ॥



यः कृतकत्वधूमत्वादिरर्थान्तरेणानित्यत्ववह्नित्वादिना यथासंख्येन देशका-
लाभ्यां समो न्यूनो वा, स व्याप्यः ; यश्चानित्यत्ववह्नित्वादिरर्थान्तरेण कृतकत्वधूम-

[^1_pg307]: च. चौ. मु.

[^2_pg307]: वाभ्यधिकः. चौ. मु.

[^3_pg307]: तदर्थः. मा.

[^4_pg307]: तत्व... .... धूम. मा.

<pb n="307"/>

तेन व्याप्ये गृहीतेऽर्थे व्यापकस्तस्य गृह्यते ।  
न ह्यन्यथा भवत्येषा व्याप्यव्यापकता तयोः ॥ ६ ॥  

व्यापकत्वगृहीतस्तु व्याप्यो यद्यपि वस्तुतः ।  
आधिक्येऽप्यविरुद्धत्वाद् व्याप्यं न प्रतिपादयेत् ॥ ७ ॥  

विस्पष्टं दृष्टमेतच्च गोविषाणित्वयोर्मितौ ।  
व्याप्यत्वाद् गमिका गावो व्यापिका न विषाणिता ॥ ८ ॥  

तेन यत्राप्युभौ धर्मौ व्याप्यव्यापकसम्मतौ ।  
तत्रापि व्याप्यतैव स्यादङगं न व्यापिता मितौ ॥ ९ ॥  

तेन धर्म्यन्तरेष्वेषा यस्य येनैव [^1_pg308]यादृशा ।  

त्वादिना देशकालाभ्यां यथासंख्येन समो वाधिको वा, स व्यापकः । तस्माद्
व्याप्यसमवेतैव व्याप्तिः; अतस्तस्यैव गमकत्वम्, न तु व्यापकस्येत्याह—<q>तेन
व्याप्य इति ॥</q>



ननु समलक्षणे व्यापकेऽपि व्याप्तिसमवायात् किमिति कृतकत्वं प्रत्यनित्य-
त्वस्यापि गमकत्वं न भवतीत्याशङ्क्याह—**व्यापकत्वेति** । क एवमाह—अनि-
त्यत्वस्य कृतकत्वं प्रति गमकत्वं नास्ति इति ? उभयरूपे तु तस्मिन् व्याप्यरूपसम-
वेतैव व्याप्तिः ; न तु व्यापकरूपसमवेता ; आधिक्येऽप्येतस्य रूपस्याग्न्यादौ दर्श-
नादित्यतोऽनित्यत्वस्यापि व्याप्यतयैव गमकत्वम् ; न तु व्यापकतयेत्यर्थः ॥ 



अत्रैवोदाहरणमाह—**विस्पष्टमिति** ॥



यत एवं तेन यत्रापीत्याह—**तेन यत्रापीति** ॥



“व्यापकं गम्यमिष्यते”—इत्युक्तम्, तदनुपपन्नम् ; धर्मिद्वयानवच्छि-
न्नस्य हि तस्य गम्यत्वं स्यात्, साध्यधर्मावच्छिन्नस्य वा । तत्र धर्मिद्वयानवच्छिन्न-
पक्षेऽग्निमात्रस्य साध्यतायां सिद्धसाध्यता ; साध्यधर्मावच्छिन्नपक्षेऽपि पर्वत-
विशिष्टस्य साध्यतायां हेतोरनुगमाभावः ; न हि यत्र यत्त्र धूमस्तत्र
तत्र पर्वतावच्छिन्नोऽग्निरित्याशङ्क्याह—**तेन धर्म्यन्तरेष्वेषा यस्ये**त्यादिना

[^1_pg308]: यादृशी. चौ. मु.

<pb n="308"/>
देशे यावति काले वा व्याप्यता प्राङ्गनिरूपिता ॥ १० ॥  

तस्य तावति तादृक् [^1_pg309]स्याद् दृष्टो धर्म्यन्त[^2_pg309]रेषु नः ।  
व्याप्यांशो व्यापकांशस्य तथैव प्रतिपादकः ॥ ११ ॥  

भूयोदर्शन[^3_pg309]गम्या हि व्याप्तिः सामान्यधर्मयोः ।  
ज्ञायते भेदहानेन क्वचिच्चापि विशेषयोः ॥ १२ ॥  

श्लोकद्वयेन । अयमर्थः—न वयं सामान्यं वा विशेषं वा विजानीमः ; किन्तु
यादृशो[^4_pg309] यो येन यादृशा च दृष्टान्तधर्मिणि व्याप्तोऽवगतः, स तादृशस्तं तादृशमेव
साध्यधर्मिणि दृष्टोऽवगमयति । “व्याप्यता प्राङ्निरूपिता” “दृष्टो धर्म्यन्तरेषु
नः” इत्यनेन सम्बन्धिद्वयावगतिपूर्विकां साध्यावगतिं दर्शयति । साध्यधर्मपर्युप-
स्थापने हि प्रथमं विकल्पद्वयेन दोषद्वयमाशङ्क्येत । न त्वसन्निकृष्टसाध्यसन्निधौ
प्रथमं किंचित् प्रमाणमस्तीति श्लोकद्वयस्यार्थः ॥



ज्ञातसम्बन्धस्य—इत्ययं ज्ञातसम्बन्धमनुमानाङ्गमाह ; न च तदवगतौ
किंचित् प्रमाणमुपलभामहे ; अनन्यभावावगमपूर्विका ह्यग्निना धूमस्य व्याप्तिः ; न
पुनरग्नौ दर्शनमात्रावसेया । न च देशकालविप्रकृष्टेष्वनग्निषु दृश्यादर्शनमस्तीत्या-
शङ्क्याह—**भूयोदर्शनगम्या हि व्याप्तिरिति** । अयमर्थः सन्निकृष्टानग्न्य-
भावावगमे सति शतशो यदग्नौ धूमदर्शनं तदन्यथानुपपत्त्या ‘नियतोऽयमग्निना’
इति तावन्नियमज्ञानमुपजायते । नियमज्ञानस्य चानग्नौ धूमदर्शनम् बाधकप्रत्ययः ।
न च तदस्ति । भविष्यति—इत्यापि बाधकप्रत्ययाशङ्का रजतेऽपि रजतज्ञाने
समाना । उक्तं च तत्र समाधानम्—“दोषज्ञाने त्वनुत्पन्ने नाशङ्का निष्प्रमा-
णिका” इति । एवं चार्थं भूयोदर्शनश्लोकस्य स्वयमेव वदिष्यति “[^5_pg309]न चादर्शन-
मात्रेण गमकः सहकारिणः” —इति । नन्वग्निस्वलक्षणस्य धूमदर्शनानन्तरं
विनाशात् पुनरग्न्यन्तरे धूमान्तरदर्शनम्, तत् कथं भूयोदर्शनमुच्यत इत्याश-
ङ्क्याह —**सामान्यधर्मयोः । ज्ञायते भेदहानेनेति** । उभयभेदपरित्यागेन धूम-
त्वस्याग्नित्वेन पुनःपुनर्दर्शनमस्तीत्यर्थः । क्वचित्तु विशेषयोरपि भूयोदर्शनमस्ती-
त्याह—**क्वचिच्चापि विशेषयोरिति** ॥

[^1_pg309]: स दृष्टः. चौ. मु.

[^2_pg309]: न्तरे पुनः. चौ. मु.

[^3_pg309]: गम्या च. चौ. मु.

[^4_pg309]: यादृशो येन मा.

[^5_pg309]: .......सहकारिणः. मा.

<pb n="309"/>

कृत्तिकोदयमालक्ष्य रोहिण्यासत्तिक्लृप्तिवत् ।  
व्याप्तेश्च दृश्यमानायाः कश्चिद् धर्मः प्रयोजकः ॥ १३ ॥  

अस्मिन् सत्यमुना भाव्यमिति शक्त्या निरूप्यते ।  
अन्ये परप्रयुक्तानां व्याप्तीनामुपजीवकाः ॥ १४ ॥  

[^1_pg310]दृष्टैरपि न तैरिष्टा व्यापकांशावधारणा ।  
ये तु तानपि विस्रब्धं साध्यं[^2_pg310]सिद्धौ प्रयुञ्जते ॥ १५ ॥  

[^3_pg310]सुलभप्रतिहेत्वादिदोषैर्भ्राम्यन्ति ते चिरम् ।  
तेष्वागमविरुद्धत्वं स्वयं चेष्टविघातिता ॥ १६ ॥  

अलौकिकविवादाश्च वर्ज्यास्ते हैतुकैस्ततः ।  
निषिद्धत्वेन हिंसानामधर्मत्वं प्रयुज्यते ॥ १७ ॥  

अत्रैवोदाहरणमाह—**कृत्तिके**त्यर्धेन । प्रतिदिवसम् ‘स एवायम्’ इति
तत्त्वप्रत्ययाद् भेदप्रत्ययाभावाच्च व्यक्तिनिबन्धनैवेयं तत्त्वावगतिरिति विशेषयोरे-
वात्र भूयोदर्शनं युक्तम् ।



ननु व्याप्यस्य गमकत्वेऽग्नीषोमीयादिष्वधर्मत्वावगतौ हिंसात्वस्यापि हेतुत्व-
प्रसङ्गः, व्याप्ता हि हिंसा ब्रह्महत्त्यादिष्वधर्मत्वेन ; अनिष्टं चैतदित्याशङ्क्याह—
**व्याप्तेश्च दृश्यमानाया** इत्यादिना श्लोकद्वयेन । इह तावद् ब्रह्महत्त्यादिष्वधर्मत्व-
युक्तेषु हिंसात्वनिषिद्धत्वे उपलभ्यते । तत्रोभयधर्मसन्निधानेऽपि निषिद्धत्व-
मेवाक्षेपकमधर्मत्वस्य ; न हिंसात्वम् ; यतो निषेधविधि[^4_pg310]प्रयुक्ता तत्रानिष्टानुब-
न्धिता, न हिंसात्वप्रयुक्ता । आक्षेपकं वाक्षिप्यमाणेन नियतम् ; न हिंसात्वमाक्षे-
पकम् ; यदि हि निषेधविधानं न स्यात्, ततो विनाप्यधर्मत्वं स्यादेव हिंसा-
त्वम् ; आक्षेपकं चान्यत्रोपलभ्यमानमाक्षेप्यं सन्निधापयति ; अनाक्षेपकस्तूपलभ्य-
मानोऽपि न धर्मान्तरं सन्निधापयति, अनियतत्वादिति श्लोकद्वयार्थः ।



अप्रयोजकहेतुप्रयोगे प्रत्यक्षानुमानागमविरोधादयः प्रतिज्ञादोषाः विरुद्धा-
नैकान्तिकत्वं च हेतोः साध्यविकलता च दृष्टान्तस्य ; प्रयोजकहेतौ प्रयुक्ते कुत-
स्तेषामवसर इत्याह—**ये त्वित्यादिना** श्लोकद्वयेन ।



इदानीं प्रयोजकाप्रयोजकविवेकं करोति—**निषिद्धत्वेने**त्यादिना श्लोक-

[^1_pg310]: तैर्दृष्टैरपि नैव. चौ. मु.

[^2_pg310]: साध्यसिध्यै चौ. मु.

[^3_pg310]: सुलभैः, चौ. मु.

[^4_pg310]: युक्ते तवानिष्टा. मा.

<pb n="310"/>

तदभावे न तत्सिद्धिर्हिंसात्वादप्रयो[^1_pg311]जकात् ।  
हेतुद्वयप्रयुक्त च मिथ्यात्वे सर्वबुद्धिषु ॥ १८ ॥  

ज्ञानत्वोत्पत्तिमत्त्वादिसाधको [^2_pg311]न प्रयोजकः ।  
त्रैवर्णिकप्रयुक्ता च यागादेः स्वर्गहे[^3_pg311]तुता ॥ १९ ॥  

न मनुष्यत्वमात्रेण शूद्रत्वेन प्रयुज्यते ।  
कृतसावयवत्वादिप्रयुक्ता च विनाशिता ॥ २० ॥  

प्रयत्नानन्तरज्ञानसदृशैर्न प्रयुज्यते ।  
जातिमत्त्वैन्द्रियत्वादि वस्तुसन्मात्रबन्धनम् ॥ २१ ॥  

शब्दानित्यत्वसिद्धर्थं को वदेद् यो न तार्किकः ।  

[^4_pg311]तस्माद् य एव यस्यार्थो दृष्टः साधनशक्तितः ॥ २२ ॥  

स एव गमकस्तस्य न प्रसङ्गान्वितोऽपि यः ।  
उपात्तश्चेकदेशाभ्यां [^5_pg311]धर्माभ्यामेकदेशवान् ॥ २३ ॥  

चतुष्टयेन । तत्राधर्मत्वमिथ्यात्वस्वर्गहेतुत्वानित्यत्वेषु साध्येषु यथासंख्येन निषिद्धत्व-
बाधकप्रत्ययत्वविहितत्वकृतकत्वादयो धर्माः प्रयोजकाः । हिंसात्वप्रत्ययत्वमनुष्य-
कर्तृकत्वप्रयत्नानन्तरीयकत्वादयस्त्वप्रयोजकाः ।



एवं च शब्दानित्यत्वसिद्धौ प्रयत्नानन्तरीयकत्वजातिमत्त्वैन्द्रियकत्वादीन्
कुतार्किको यः स प्रयुङ्क्त इत्याह—**जातिमत्त्वेति** । [^6_pg311]प्रकृतमुपसंहरति—
**तस्मादिति** ।



“एकदेशदर्शनात्” इत्युक्तम् ; तदनुपपन्नम् ; एकदेशान्तरे वाग्न्याक्षेप-
कस्यैकदेशस्य धूमाख्यस्य दर्शनं स्यात्, एकदेशिनि वा पर्वताख्ये ? न तावदे-
कदेशान्तरे, तस्यासन्निकृष्टार्थत्वात् ; नाप्येकदेशिनि, लक्षणवाक्येऽनुपादानादि-
त्याश्क्याह—**उपात्तश्चे**त्यर्धेन । “एकदेशदर्शनादेकदेशान्तरे” इत्येताभ्यामेक-
देशिनोऽप्युपादानादेष वाक्यार्थः—एकदेशिन्येकदेशदर्शनात्, एकदेशान्तरेऽस-
न्निकृष्टेऽर्थे बुद्धिः इति ॥

[^1_pg311]: जनकः. मा.

[^2_pg311]: नाप्रयो. चौ. मु.

[^3_pg311]: हेतुकाम्. चौ. मु.

[^4_pg311]: तस्मात्स एव. मा.

[^5_pg311]: धर्म्यप्यत्रैक. चौ. मु.

[^6_pg311]: कृतमुप. मा.

<pb n="311"/>

अपारार्ध्ये हि धूमादेः स्वरू[^1_pg312]पे नैकदेशता ।  
स एव चोभयात्मायं गम्यो गमक एव [^2_pg312]च ॥ २४ ॥  

असिद्धेनैकदेशेन गम्यः सिद्धेन बोधकः ।  
आ[^3_pg312]त्तः पृथगभिन्नो वा प्रयोक्तॄणां विवक्षया ॥ २५ ॥  

अनित्यः कृतको यस्माद् धूमवानग्निमानिति ।  
धर्म्यभिन्नमुपादानं भेदोऽत्राग्निरितीदृशे ॥ २६ ॥  

एकदेशविशिष्टश्च धर्म्येवात्रानुमीयते ।  
न हि तन्निरपेक्षत्वे संभवत्यनुमेयता ॥ २७ ॥  

कथं पुनरेकदेशाभ्यामेकदेशिन उपादानमित्याह—**अपारार्थ्य इत्यर्धेन** ।
एकदेशशब्दो हि धर्मिधर्मतयाग्निधूमावाह, नाग्निधूमरूपतया ; धर्मश्चाविनाभावेन
धर्मिणं गमयत्येवेत्यर्थः । गम्यगमकभावाभावेनानुमानलक्षणे कथमन्वयो धर्मिण
इत्याश्क्याह—**स एव चेत्य**र्धेन ॥



सन्निकृष्टासन्निकृष्टयोर्गम्यगमकत्वे सति कथमेकस्य गम्यगमकभाव इति
चेत्—इत्याशङ्क्याह—**असिद्धेने**त्यर्धेन । धूमविशिष्टतया गमकत्वमग्निविशिष्टत-
यास्यैव धर्मिणो गम्यत्वमित्यर्थः । प्रयोक्तृविवक्षावशेन च धर्मिण एव धर्माभ्यां
भेदेनाभेदेन चोपात्तस्य गम्यगमकभाव इत्याह—**आत्त**इत्यर्धेन । ननु स्वार्थानु-
माने शब्दप्रयोगभावात्—आत्तः, प्रयोक्तॄणाम् इति चैतद्द्वयमप्यनुपपन्नम् ।
उच्यते—आत्तः इति प्रतीयमानतामाह । प्रयोक्तृशब्देनापि त्रिरूपे लिङ्गे प्रयो-
क्तारं प्रमातारमाह ॥



अत्रैवोदाहरणमाह—**अनित्य इति** । अन्तःसञ्जल्पविवक्षया च भेदेना-
भेदेन वा धर्माभ्यां धर्मिण उपादानम् ; न तु स्वार्थानुमाने शब्दप्रयोगोऽस्ती-
त्युक्तम् ॥



ननु किमिदमित्युच्यते—धर्म्येवासिद्धेनैकदेशेन विशिष्टो गम्यते इति,
यावतैकदेशमात्रस्यैवासिद्धत्वाद् गम्यता किमिति न भवतीत्याशङ्क्याह—**एकदेशे**-
त्यर्धेन । कस्मादित्याह—**न हीति** ॥

[^1_pg312]: स्वरूपैर्नैक. चौ. मु.

[^2_pg312]: वा. चौ. मु.

[^3_pg312]: अतः चौ. मु.

<pb n="312"/>

न धर्ममात्रं सिद्धत्वात् तथा धर्मी [^1_pg313]तथोभयम् ।  
व्यस्तं वापि समस्तं वा स्वातन्त्र्येणानुमीयते ॥ २८ ॥  

एकदेशस्य लिङ्गत्वं साध्येनानुगमोऽस्य च ।  
द्वयं च न स्यादिष्टं सत् पक्षेष्वेषु यथाक्रमम् ॥ २९ ॥  

अनित्यत्वादिनो धर्माः कृतकत्वादयो न हि ।  
ध्वनिनानुगमो नैषां नोभयस्योभयेन वा ॥ ३० ॥  

सम्बन्धोऽप्यनुपादानान्नाम्ना षष्ठ्यापि वा मितौ ।  
न चाप्यनुगमस्तेन लिङ्गस्येह निदर्श्यते ॥ ३१ ॥  

न चाकारद्वयं तस्य साध्यसाधनभाग् भवेत् ।  

एकदेशविशिष्टधर्मिनिरपेक्षतयानुमेयकल्पनायां धर्मधर्म्युभयेषा[^2_pg313]मनुमेयत्वं
स्यात्, तत्र च सिद्धसाध्यतेत्याह—**न धर्ममात्रमिति** ॥



एवमेतेषामनुमेयत्वं सिद्धसाध्यतया निराकृत्य अधुनैतेष्वेव साध्येषु हेतु-
दोषं प्रतिपादयितुमाह—**एकदेशस्येति** ॥



तत्रानित्यतत्वमात्रानुमेयपक्षे कृतकत्वस्य पक्षधर्मता न स्यात् ; शब्दलक्ष-
णेऽपि च धर्मिण्यनुमेये व्याप्तिर्न स्यात् ; न हि शब्देन कृतकत्वं व्याप्तम् ;
उभयानुमेयपक्षे तूभयं न स्यात्ः न हि शब्दानित्यत्वयोः कृतकत्वं धर्मः, नाप्यु-
भयेन व्याप्तमित्याह—**अनित्येति** ॥



नापि धर्मधर्मिणोः सम्बन्धोऽनुमेयः, नामपदेन षष्ठ्या वा लक्षणवाक्येऽनु-
पादानादित्याह—**सम्बन्ध** इत्यर्धेन । न च कृतकत्वेन सह धर्मधर्मिसम्बन्धस्य
व्याप्तिलक्षणः सम्बन्धोऽस्तीत्याह—**न चेत्यर्धेन** ।



नापि कृतकत्वस्य धर्मधर्मिसम्बन्धधर्मतेत्याह—**न चाकारे**त्यर्धेन । तस्माद्
यथा दण्डिशब्दस्य दण्डविशिष्टः पुरुषोऽर्थः, सम्बन्धस्तु गम्यमानः ; एवं धूम-

[^1_pg313]: ततोमयम्. मा.

[^2_pg313]: मनुमानत्वम्. मा.

<pb n="313"/>
तस्मादर्थगृहीतत्वान्मतुवर्थस्य [^1_pg314]गम्यता ॥ ३२ ॥  

न स्वातन्त्रेण मन्तव्या यथा दण्ड्यादिशब्दतः ।  
विशिष्टार्थ[^2_pg314]प्रतीतौ स्यात् सम्बन्धो नान्तरीयकः ॥ ३३ ॥  

विशेषणविशेष्यत्वमापन्नौ द्वाविमावतः ।  
गम्यावङ्गाङ्गिभावस्तु कैश्चिदिष्टो विकल्पतः ॥ ३४ ॥  

सर्वथा धर्मिणो धर्मो धर्मेण त्ववगम्यते ।  
विशेषणविशेष्यत्वे न विशेषोऽवधार्यते ॥ ३५ ॥  

तत्रोत्तरं वदन्त्यन्ये यदि धर्मी विशेषणम् ।  
हेतुधर्मेण सम्बन्ध[^3_pg314]स्तत्राप्राधान्यतोऽस्फुटः ॥ ३६ ॥  

स्यापि धर्मी धर्मविशिष्टोऽनुमेयः, सम्बन्धश्च गम्यमान इत्याह—**तस्मादि**त्यादिना
सार्धेन श्लोकेन ॥



तस्माद् विशेषणविशेष्यभावापन्नयोर्धर्मधर्मिणोरनुमेयत्वम्, नैकस्य, नापि
द्वयोर्विशेषणविशेष्यभावरहितयोरित्याह—**विशेषणेति गम्यौ** इत्यन्तेन । तत्र
केचिदाहुः—भवतु विशिष्टस्यानुमेत्वम् ; धर्मिण एव तु धर्मविशिष्टस्य, न
पुनर्विपर्यय इत्यत्र न किञ्चित् प्रमाणं प्रयोजनं चेति [^4_pg314]इत्याह—**अङ्गङ्गिभाव** इति
शेषेण ॥



एतावत्त्वत्र तन्त्रमित्याह—**सर्वथे**त्यर्धेन । विशेषणविशेष्यभावनियमे न
प्रमाणम्, नापि प्रयोजनमित्याह—**विशेषणे**त्यर्धेन ॥



तदेतद् दूषयितुमाह—**तत्रोत्तरमि**त्यादिना श्लोकद्वयेन सपादेन । यदि
धर्मस्यापि धर्मिविशिष्टस्यानुमेयत्वं स्यात् तदा स्वार्थानुमानपूर्वकत्वेन परार्थानुमानस्य
शब्दविशिष्टानित्यत्वप्रतिज्ञायां कृतकत्वमुपादीयमानं नैव धर्मिणा शब्देन संबध्येत,
धर्मं प्रत्युपसर्जनत्वेन निर्देशात् ; इष्यते च तद्धर्मत्वम् । कृतकत्वस्य विशेष्यत्वेन
प्राधान्याद् धर्मेणैव सह सम्बन्धः प्राप्नोति । ततस्तत्रानुपपद्यमानमानर्थक्यतदङ्गन्या-
येन धर्मिणा शब्देन योजयितव्यमिति विप्रकर्षः शब्दस्य वा पुनरुच्चारणं कर्तव्यम्-

[^1_pg314]: साध्यता. मा.

[^2_pg314]: प्रतीता स्यात्. चौ. मु.

[^3_pg314]: तस्याप्राधान्यतः स्फुटः. चौ. मु.

[^4_pg314]: Omitted. इति. मा.

<pb n="314"/>

प्रधानत्वाद्धि धर्मेण सम्बन्धो वाक्यतो भवेत् ।  
तत्रासम्भवतः पश्चात् कल्प्योऽसौ धर्मिणा सह ॥ ३७ ॥  

ध्वनेरित्यथवा वाच्यमन्वयस्य तु दर्शने ।  
भेदोपात्तस्य धर्मस्य गुणभावो न दुष्यति ॥ ३८ ॥  

अर्गेर्देश[^1_pg315]विशिष्टत्वे न चैतत् पक्षलक्षणम् ।  
विशिष्टतास्य देशेन भवेदेवंप्रकारिका ॥ ३९ ॥  

योऽग्नि सोऽस्ति क्वचिद् देशे यो दृष्टो यत्र तत्र वा ।  
अग्निः पूर्वानुभूतो वा देशमात्रेण सङ्गतः ॥ ४० ॥  

अनित्यः शब्दः कृतकत्वाच्छब्दस्य इति । ननु धर्मविशिष्टधर्मिप्रतिज्ञायामपि हेतु-
वचनवदन्वयवाक्येऽपि धर्मिणैव सह सम्बन्धः प्राप्नोति ; न धर्मान्तरेणानित्यत्वेन,
प्रतिज्ञावाक्ये धर्म्युपसर्जनत्वेन निर्दिष्टत्वात्—यो यः कृतकः स शब्दः ; न पुनः-
यद्यत् कृतकं तत्तदनित्यमित्याशङ्क्याह—**अन्वयस्य तु दर्शन** इत्यादित्रिपाद्या ।
यद्यपि प्रतिज्ञावाक्ये धर्म्युपसर्जनत्वेन धर्मनिर्देशः, तथापि स न दोषाय,
पुनरुच्चारितस्यान्वयवाक्येन सम्बन्धात् । अवश्यंभावि च पुनरुच्चारणम्
अन्यथान्वयानवगमादित्यर्थः ॥



इतश्च देशविशिष्टस्याग्नेरनुमेयत्वं नास्तीत्याह—**अग्नेरि**त्यर्धेन । अग्निमात्रं
वा देशमात्रेण विशिष्टमनुमेयं स्यात्, सम्बन्धग्रहणकालप्रतिपन्नस्य वाग्निविशेषस्या-
निर्धारितदेशविशिष्टस्यानुमेयत्वम्, तस्यैव वाग्निविशेषस्य सर्वदेशविशिष्टस्या-
नुमेयत्वम्, अग्निमात्रं वा सन्निहितदेशविशिष्टमनुमेयं स्यात्, सम्बन्धग्रहणकाला-
वगतस्य वाग्निविशेषस्य प्रत्यक्षदेशविशिष्टस्यानुमेयत्वम्, पर्वतस्थस्य वाग्निविशे[^2_pg315]षस्य
देशमात्रेण विशिष्टस्यानुमेयत्वम्, तस्यैव वाग्नेः रसवत्याख्यदेशविशिष्टस्यानुमेयत्वम्,
पर्वतादिगतस्य वासन्निहितदेशपर्वतादिविशिष्टस्यानुमेयत्वं स्यादित्येतानष्टौ पक्षान्
दूषणाय प्रदर्शयितुमाह-श्लोकत्रयेणाक्षरत्रयशून्येन **विशिष्टे**त्यादिना । तत्राद्ययोः
सिद्धसाध्यता पक्षदोषः, तृतीयादिषु सप्तमपक्षपर्यन्तेषु प्रत्यक्षादिविरोधिनी
प्रतिज्ञेत्याह—अक्षरत्रयाधिकेन **इह तु** इत्यादिनार्धेन ॥

[^1_pg315]: देशाविशिष्टत्वे. चौ. मु.

[^2_pg315]: षणस्य. मा.

<pb n="315"/>

योऽग्निः सोऽनेन युक्तो वा यो दृष्टोऽनेन सोऽथवा ।  
योऽयं स देशमात्रेण युक्तः पूर्वेण वाप्ययम् ॥ ४१ ॥  

एतद्देशविशिष्टो वा योऽयमग्निरितीह तु ।  
पूर्वयोः सिद्धसाध्यत्वं परेषु स्याद् विरुद्धता ॥ ४२ ॥  

व्याप्तिरेतेन देशेन सर्वाग्नीनां नू युज्यते ।  
नापि पूर्वस्य नाप्येष वह्निः सर्वैर्विशिष्यते ॥ ४३ ॥  

देशैः पूर्वेण [^1_pg316]वाप्यस्य न देशेन विशेष्यता ।  
एतद्देशविशिष्टोऽयमित्येतत् कथ्यते कथम् ॥ ४४ ॥  

यदा देशानपेक्षोऽग्निर्नायमित्यवधार्यते ।  
अग्नेः पूर्वतरं चात्र देश एवावधार्यते ॥ ४५ ॥  

तज्ज्ञानकालबुद्धश्च न देशः स्याद् विशेषणम् ।  
देशस्य पर्वतादेस्तु स्वरूपे पावकादृते ॥ ४६ ॥  

गृहीतेऽग्निविशिष्टस्य पुनर्ज्ञानं न दुष्यति ।  
तस्माद् धर्मविशिष्टस्य धर्मिणः स्यात् प्रमेयता ॥ ४७ ॥  

तत्रापि स्पष्टतया तृतीयपक्षपरित्यागेन चतुर्थादारभ्य विरोधमुपदर्शयितु-
माह—सार्धेन श्लोकेन **व्याप्तिरित्यादिना** । इदानीमष्टमपक्षं निराकर्तुमाह—
**एतद्देशेति** । अयमग्निरेतद्देशविशिष्टः साधयितुमभिप्रेतः यदैव प्रमाणान्तरेण सन्नि-
हितदेशनिरपेक्षः ‘अग्निरयम्’ इति प्रतिपन्नः स्यात्, तदा सन्निहितदेशविशिष्टोऽ-
नुमेयः स्यात् यथा उत्पलरूपतयावधारितस्य नीलमवच्छेदकम् ; न त्वत्र सन्निहित-
देशनिरपेक्षः ‘अग्निरयम्’ इत्यवधारयितुं शक्यते । तस्मान्न ‘अयम्’ इति
निर्दिष्टेऽसन्निहितदेशस्यावच्छेदकत्वम्, सन्निहितदेशावच्छिन्नस्यैव ‘अयम्’ इति
निर्देशादिति । अग्निनिरपेक्षस्तु देशः पूर्वमेव ‘अयम्’ इति प्रती[^2_pg316]यते ; अतः
शक्यतेऽग्निविशिष्टतयानुमातुम् ‘अयमग्निविशिष्टः’ इति । तस्मादयमेव पक्षार्थः-
अग्निमानयम्, न पुनः-अयमग्निरेतद्देशवान् इति इत्याह—**अग्नेः पूर्वतरमिति** ।
ननु धर्मिणोऽनुमेयत्वे सन्निकृष्टत्वात् तस्य असन्निकृष्टग्रहणमनर्थकमित्याशङ्क्याह—
**देशस्येति** । पावकरहितस्य पर्वतादेरपरोक्षता, अग्निविशिष्टतया चानुमेयत्वम् ।
तथा च तस्यासन्निकृष्टतैवेत्यर्थः । उपसंहरति—**तस्मादि**त्यर्धेन ॥

[^1_pg316]: चाप्यस्य. मा.

[^2_pg316]: यते न शक्यते. मा.

<pb n="316"/>

सा देशस्याग्नियुक्तस्य धूमस्यान्यैश्च कल्पिता ।  
ननु शब्दवदेव स्याल्लिङ्गम्यं विशेषणम् ॥ ४८ ॥  

नैवं न ह्यत्र लिङ्गस्य शक्त्यनेकत्वकल्पना ।  
न च तस्यानुमेयत्वं विशेष्यश्चावधारितः ॥ ४९ ॥  

विशिष्टत्वेन चाज्ञानात्[^1_pg317] तन्मात्रस्यानुमेयता ।  
ननु [^2_pg317]धूमस्य धर्मित्वे हेतोः पक्षैकदेशता ॥ ५० ॥  

धर्मविशिष्टस्य धर्मिणोऽनुमेयत्वमुक्तम्, तदनुपपन्नम् ; देशस्य पर्वतादेर्द्ध-
र्मित्वं स्यात्, धूमस्य वा ? न तावत् पर्वतादेः ; यो हि पर्वतावयवोऽग्निसंयुक्तः ; स
एव तेन विशिष्टः[^3_pg317] । यस्तु पर्वतावयवः प्रत्यक्षः, तस्याग्निविशिष्टता नास्ति ; यदि
स्यात्, प्रत्यक्षगम्यतैव स्यात् ; धूमस्य तु धर्मित्वे प्रतिज्ञार्थैकदेशता हेतोः
स्यात् । तस्मादपरोक्षत्वेन तद्धर्मता धूमस्य न शक्यावगन्तुमित्याशङ्क्याह—<q>सा
देशस्ये</q>त्यर्धेन । [^4_pg317]पर्वतस्यावयविनो धूमस्य वा धर्मित्वम् ; अवयविनश्चोभयात्मतया
गम्यगमकभावो युक्त एवेत्यर्थः । ननु शब्दवदेव नागृहीतविशेषणन्यायेन
विशेषणमात्रविषयतैव धूमस्य कस्मान्न भवतीति चोदयति—**नन्वि**त्यर्धेन ॥



तत्र परिहारमाह—**नैवमि**त्यर्धेन । युक्तं यच्छब्दस्य विशेषणमात्रविषयत्वम् ;
विशेष्यविषयत्वे हि शक्त्यनेकत्वकल्पना स्यात् ; न तत्कल्पनायां प्रमाणमस्ति,
व्यक्तिप्रतिपत्तेरन्यथाप्युपपद्यमानत्वात् । लिङ्गस्य तु व्याप्तिबलेन गमकत्वम्’ न
शक्त्या । मत्वर्थश्च मत्वर्थेन व्याप्त इति तयोरेव गम्यगमकभावः, नाग्निधूमयो-
रित्यर्थः । न च विशेषणमात्रस्यानुमेयत्वम्, अग्न्यादेः सिद्धसाध्यत्वात् । नापि
विशेष्यमात्रपर्वतादेः, प्रत्यक्षेणैव सन्निकृष्टत्वात् । धर्मविशिष्टस्य तु धर्मिणः
प्रमाणान्तरेणासन्निकृष्टत्वात् तस्यैवानुमेयत्वमित्याह—**न च तस्येति** ।



ननु धूमस्य धर्मित्वे प्रतिज्ञार्थैकदेशो हेतुर्भवत्विति चोदयति—
**नन्वि**त्यर्धेन ।

[^1_pg317]: तस्मात्तस्य. मा.

[^2_pg317]: धूमविशेष्यत्वे. चौ. मु.

[^3_pg317]: ष्टः । तस्माद... ....न्तुम् । यस्तु. मा.

[^4_pg317]: पर्वतावयविनः. मा.

<pb n="317"/>

नैतदस्ति [^1_pg318]विशिष्टे हि साध्ये सामान्यहेतुता ।  
धृमतज्ज्ञानसम्बन्धस्मृतिग्रामाण्यकल्पने ॥ ५१ ॥  

फलेन विषयैकत्वं तद्व्यापारात् पुरोदितम् ।  
प्रमेयधीप्रमाणत्वं भाष्यकारस्तु मन्यते ॥ ५२ ॥  

प्रत्यक्षानियमोक्तिश्च सर्वत्रैवानुषज्यते ।  
अनुमानगृहीतस्य तेनैव प्रतिपादनम् ॥ ५३ ॥  

तत्र परिहारमाह—**नैतदस्ती**त्यर्धेन । धूमस्वलक्षणस्याग्निविशिष्टस्यानु-
मेयत्वम्, धूमत्वं च लिङ्गम् । अत्र च यदाग्निज्ञानं फलम्, तदा धूमज्ञानसम्बन्ध-
स्मृतिचतुष्टयस्य विकल्पेन प्रामाण्यम् ; फलेन च विपयैकत्वम्, तत्र व्यापारात् ।
तदुक्तम् “तत्र व्यापाराच्च प्रमाणता” इत्याह—**धूमतज्ज्ञानेति** । ननु भाष्यकारः
प्रमेयबुद्धेः प्रामाण्यमाह—“अनुमानमसन्निकृष्टेऽर्थे बुद्धिः” इति । तत् भाष्यकारः
प्रमेयबुद्धेः प्रामाण्यमाह—“अनुमानमसन्निकृष्टेऽर्थे बुद्धिः” इति । तत् कथं
धूमादिचतुष्टयस्य विकल्पेन प्रामाण्यमित्याशङ्क्याह—**प्रमेयधीति** । प्रदर्शनार्थमेतत्-
“अनुमानमसन्निकृष्टेऽर्थे बुद्धिः” इति ; प्रत्यक्षसूत्रोक्तमेव त्वनियमाभिधानम्—
“बुद्धिर्वा जन्म वा” इत्यादि सर्वत्रानुमानादौ योजनीयमित्यर्थः ।



अत्र केचिच्चोदयन्ति—“अनुमानं ज्ञातसम्बन्धस्य” इति परार्थानुमान-
मनेनाऽ[^2_pg318]व्याप्तमिति । तत्रैवं चोदिते परार्थानुमानाभावेनैवाव्याप्तेः परिहारो
वक्तव्यः ; रूपत्रययुक्तस्य हि कृतकत्वादेर्वादिनं प्रतिवादिनं च प्रत्यनुमानत्वम् ;
तस्य च स्वार्थतैव । रूपत्रयप्रतिपादकस्य तु वाक्यस्य तत्र परार्थता । तस्य
चागमकत्वान्नानुमानत्वम् । प्रतिवादिसिद्धमेव तु रूपत्रयं वादी स्ववाक्येन
स्मारयति । तदुक्तम्—



“यतस्तु साधनापेक्षा तेनास्यैव प्रमाणता ।  
तत्स्मृत्युत्पत्तिमात्रे तु वाक्यव्यापार इष्यते ॥” इति ।  

एवं च वदतैतत् प्रदर्शितम्—यावतैव रूपत्रयस्मृतिर्भवति, तावदेव प्रयोक्तव्यम् ;
नाधिकं प्रतिज्ञावचनादि, असाधनाङ्गत्वादिति । [^3_pg318]अथापि किमेतेन ? भवतु परा-
र्थानुमानम् ; तत्राप्यभ्युपगमवादेनैतल्लक्षणं योजयितुमाह—**अनुमानगृहीतस्येति** ।

[^1_pg318]: विशेषे. चौ. मु.

[^2_pg318]: मनेनाप्तमिति. मा.

[^3_pg318]: अथापि किं न तेन भवतु परमार्थानु. मा.

<pb n="318"/>

परेभ्यो वाञ्चछता वाच्यः [^1_pg319]पूर्वं पक्षो यथोदितः ।  
तत्र धर्मिणमुद्दिश्य साध्यधर्मो विधीयते ॥ ५४ ॥  

नियमस्तद्विपक्षाच्च कल्प्यते नाविरोधिनः ।  
असन्निकृष्टवाचा च द्वयमत्र जिहासितम् ॥ ५५ ॥  

ताद्रूप्येण परिच्छित्तिस्तद्विपर्ययतोऽपि वा[^2_pg319] ।  
प्रमितस्य प्रमाणे हि नापेक्षा जायते पुनः ॥ ५६ ॥  

यदानुमानगृहीतमनुमानेनैव प्रतिपादयितुं विवक्ष्यते [^3_pg319]तदा यथोदितः पक्षो
धर्मविशिष्टो धर्मी पूर्वं प्रतिपादनीयः ।



ननु परार्थानुमाने प्रतिज्ञावचनमसाधनाङ्गम्, प्रतिज्ञार्थसिद्धावनुपयुज्यमा-
नत्वात् । तथा हि—न तत् साक्षादनित्यत्वं साधयति, अनित्यत्वेनानियतत्वात् ।
नापि साधनप्रतिपादकत्वेनाङ्गत्वम् हेतुत्ववचनवत्, साध्याभिधानात् । नापि
साधनविषयप्रतिपादकत्वेन, साधनसाधनविषयप्रतिपादनस्यैवानुपयोगित्वात् ;
अप्रदर्शितविषयमपि रूपत्रयं प्रयोक्तुं शक्यत एव ; प्रयुक्तं च साध्यनिश्चयं
जनयत्वेव । सत्यमेवमेतत् ; प्रतिज्ञावचन एव तु परार्थानुमानवादिनः प्रष्टव्याः ।
अभ्युपगमवादेन त्वेतल्लक्षणं परार्थानुमानेऽपि योजितम् ; न तु परार्थानुमानं
नाम किंचिदस्तीत्युक्तम् ।



कथं प्रतिपादनीय इत्याह—**तत्र धर्मिणमि**त्यर्धेन । तत्र प्रत्यक्षसिद्धं
धर्मिणमुद्दिश्यासिद्धमनित्यत्वाद्युपादीयते—यः शब्दः, सोऽनित्यः इति ॥



ननूपादीयमानमनित्यत्वमत्रोद्दिश्यमा[^4_pg319]नशब्दविशेषणम् ; तत्र यद्ययमर्थः—
शब्द एवानित्यो न घटादिः [^5_pg319]इति) तदा व्याप्तिशून्यता हेतोः ; अथ—
शब्दोऽनित्य एव [^6_pg319]इति) तदाप्यपक्षधर्मतेत्याशङ्ग्याह—**नियम** इति । शब्दोद्देशेन
ह्यनित्यत्वमुपादीयमानमनित्यत्वविरोधिधर्मान्तरव्यवच्छेदेनैव विशेषणम्—अनित्य
एव शब्दः, न नित्यः इति, अतो न व्याप्तिशून्यत्वं नाप्यपक्षधर्मता हेतोरित्यर्थः ।
असन्निकृष्टग्रहणेन च ताद्रूप्येण तद्विपर्ययेण वा सन्निकृष्टस्य पक्षाभासतां
दर्शयति—**असन्निकृष्टेति** । यतः प्रमाणान्तरप्रमिते वस्तुनि प्रमाणान्तरापेक्षैव
नास्तीत्याह—**प्रमितस्ये**त्यर्धेन ॥

[^1_pg319]: पूर्वपक्ष;. चौ. मु.

[^2_pg319]: च. चौ. मु.

[^3_pg319]: तथा. मा.

[^4_pg319]: मानं शब्द. मा.

[^5_pg319]: Omitted. इति. मा.

[^6_pg319]: Omitted. इति. मा.

<pb n="319"/>

ताद्रूप्येण परिच्छिन्ने प्रमाणं निष्फलं परम् ।  
वैपरीत्यपरिच्छिन्ने नावकाशः परस्य तु ॥ ५७ ॥  

मूले तस्य ह्यनुत्पन्ने पूर्वेण विषयो हृतः ।  
प्रत्यक्षादेश्च षट्कस्य येनैवार्थोऽवधारितः ॥ ५८ ॥  

यदि तावद्यथैव साधयितुमिष्टस्तथैव प्रमाणान्तरेण प्रतिपन्नः ; ततः सिद्ध-
साध्यतेत्याह—**ताद्रूप्येण परिच्छिन्न** इत्यर्धेन । अथ[^1_pg320] [^*_pg320]सिषाधयिषितानित्यत्व-
विपर्ययेण प्रत्यक्षादिना प्रतिपन्नः, ततः प्रत्यक्षादिविरोधिनी प्रतिज्ञेत्याह—
**वैपरीत्ये**त्यर्धेन । प्रत्यक्षेण सिषाधयिषितधर्मविपर्ययेणावगते शब्दादावनुमानस्या-
वकाश एव नास्तीस्यर्थः ॥



ननु यदि नाम सिषाधयिषितधर्मविपर्ययेण प्रत्यक्षादिभ्यः शब्दादयोऽवग-
म्यन्ते’ तथाप्यनुमानस्यावकाशः किमिति न भवति ? कृतकत्वं [^2_pg320]ह्यनित्यत्वेन व्याप्तं
शब्दधर्मतया अवगम्यमानमनित्यत्वज्ञानं जनयति ; तच्च रूपत्रययुक्तं कृतकत्वं
प्रत्यक्षादिविरोधेऽपि प्रतिज्ञामात्रपर्यवसितेऽस्त्येव ; [^3_pg320]अतः प्रत्यक्षादिविरोधो न
प्रतिज्ञादोष इत्याशङ्क्याह—**मूले तस्ये**त्यर्धेन । प्रत्यक्षादिना सिषाधयिषितधर्मवि-
पर्ययेणावगते शब्दादौ कृतकत्वमनित्यत्वज्ञानं न जनयत्येव, नित्यत्वेऽपि दर्शनाद-
नैकान्तिकत्वादपक्षधर्मत्वाद्वा । हेतुदोष एव तर्ह्ययम्’ न प्रतिज्ञादोषः । सत्यम् ;
रूपत्रयबाध एवायम् ; पक्षविपर्ययद्वारेण तु पक्षदोष इत्युच्यते साध्यविकलत्वादय
इव दृष्टान्तदोषाः, न तु पक्षमात्रपर्यवसितोऽयं बाधः, पक्षस्याप्रमाणत्वात् ;
हेतुश्चेदबाधितरूपः ; प्रत्यक्षादिना साध्यविपर्ययावगमेऽपि किमिति साध्यज्ञानं न
जनयति ? रूपत्रययुक्तस्य तु बाधेन तल्लक्षणमेव दूषितं स्यात् । भवतु प्रत्यक्षेण
विपर्ययावगमेऽनुमानस्य बाधः, अनुमानेन तु विपर्ययावगमे तुल्यत्वेन किमि-
तीतरस्य बाध इत्याशङ्क्याह—**प्रत्यक्षादेश्चेति** । प्रत्यक्षादीनां मध्ये येनैव सिषाध-
यिषितधर्मविपर्ययोऽवगम्यते तेनैवेतरस्य बाधः । अनुमानेनापि हि सिद्धावयवेन

[^1_pg320]: अथसिद्धसाध. मा.

[^2_pg320]: कृतत्वस्य नित्यत्वेन व्याप्तश. मा.

[^3_pg320]: अथ प्रत्यक्षादि. मा.

\*: षाध संसिद्धौ. धातुपाठः

<pb n="320"/>

तेनैवोत्तरबाधः स्याद् विकल्पादेरसम्भवात् ।  
अग्राह्यता तु शब्दादेः प्रत्यक्षेण विरुध्यते ॥ ५९ ॥  

तेषामश्रावणत्वादि विरुद्धमनुमानतः ।  
न हि श्रावणता नाम प्रत्यक्षेणावगम्यते ॥ ६० ॥  

सान्वयव्यतिरेकाभ्यां गम्यते बधिरादिषु । ।  
त्रिधा शब्दविरोधः स्यात् [^1_pg321]प्रसिद्ध्यदिविभागतः ॥ ६१ ॥  

प्रतिज्ञापूर्वसञ्जल्पसर्वलोकप्रसिद्धितः ।  
यावञ्जीवमहं मौनीत्युक्तिमात्रेण बाध्यते ॥ ६२ ॥  

सर्ववाक्यमृषात्वे तु धर्मौक्त्यैवात्मबाधनम् ।  

विपर्ययेऽवगते हेत्वन्तरमसिद्धावयवं सिषाधयिषितधर्मविपर्ययेऽपि दर्शनाद[^2_pg321]-
नैकान्तिकत्वेनापक्षधर्मत्वेन वा साध्यज्ञानं न जनयतीति विकल्पसमुच्चयौ नाश-
ङ्कितव्यावित्यर्थः ।



तत्र तावत् प्रत्यक्षविरोधमाह—**अग्राह्यतेत्यर्धेन** । शब्दो न प्रतीयते—इति
प्रतिज्ञायां प्रत्यक्षविरोधो वक्तव्यः ॥



अनुमानविरोधमाह—**तेषामि**त्यर्धेन । अश्रावणः शब्दः—इति प्रतिज्ञा-
यामनुमानविरोधो वक्तव्यः । ननु दिङ्नागेन “प्रत्यक्षोदाहरणमेतत्” इति वर्णितम् ;
तन्निराकरणार्थमाह—**न हीति** । श्रोत्रग्राह्यता हि शब्दधर्मः श्रोत्रेण नावसीयते,
किन्तु बधिरादिगतान्वयव्यतिरेकलिङ्गावसेया ॥



इदानीं प्रसिद्ध्यादिविभागेन त्रिप्रकारं शब्दविरोधमाह—**त्रिधे**त्यर्धेन ॥



प्रसिद्ध्यादिविभागेन—इति यदुक्तं तत्रोदाहरणमाह—**प्रतिज्ञे**त्यर्धेन ।
तत्र तावत् प्रतिज्ञाविरोधं त्रिप्रकारमाह—**यावञ्जीवमि**त्यर्धेन । यावज्जीवमहं
मौनी—इति प्रतिज्ञाते प्रतिज्ञोच्चारणेनैव धर्मधर्मिनिरपेक्षेण प्रतिज्ञार्थो बाध्यते,
मौनित्वशब्दोच्चारणयोर्विरोधादिति ॥



इदार्नी धर्मपर्यालोचनेन प्रतिज्ञयैव प्रतिज्ञार्थो बाध्यत इत्याह—**सर्ववाक्ये**-
त्यर्धेन । सर्वं वाक्यं मृषा—इति प्रतिज्ञार्थे प्रतिपादकस्यापि वाक्यस्य धर्मित्वेन

[^1_pg321]: प्रतिज्ञादि. चौ. मु.

[^2_pg321]: Omitted. अनैकान्तिकत्वेन. मा.

<pb n="321"/>
धर्म्युक्त्याह यतो जातः सा वन्ध्या जननी मम ॥ ६३ ॥  

बौद्धस्य शब्दनित्यत्वं पूर्वोपेतेन बाध्यते ।  
चन्द्रशब्दाभिधेयत्वं शशिनो यो निषेधति ॥ ६४ ॥  

स सर्वलोकसिद्धेन चन्द्रज्ञानेन बाध्यते ।  
ज्ञातगोगवयाकारं प्रति यः साधयेदिदम् ॥ ६५ ॥  

मृषात्वे [^1_pg322]सत्यन्येषाममृषात्वप्रसङ्गः । सांप्रतं धर्मिपर्यालोचनेन प्रतिज्ञयैव प्रतिज्ञार्थो
बाध्यत इत्याह—**धर्म्युक्त्ये**त्यर्धेन । जननीत्वमेव हि वन्ध्यात्वस्य बाधकम् ।
विवक्षातश्चैतदुच्यते—धर्म्युक्त्येति ; वन्ध्यात्वमपि जननीत्वस्य बाधकं यतः ॥



अधुना पूर्वसञ्जल्पबाघोदाहरणमाह—**बौद्धस्ये**त्यर्धेन । क्षणिकाः सर्व-
संस्काराः—इत्यभ्युपगम्य शब्दनित्यत्व[^2_pg322]प्रतिज्ञता पूर्वतनस्वाभ्युपगमेन तां बाधत
इत्यर्थः । ननु च प्रत्यक्षानुमानव्यतिरेकेणाभ्युपगमप्रमाणाभावात् कोऽयमभ्युपगम-
विरोधो नाम ? अथ तयोरेवानेन मुखेनोपन्यासः, ताभ्यामेव तर्हि बाधः ; स च
प्रदर्शित एव । शब्दबाधप्रकार[^3_pg322]प्रदर्शने नैव प्रसङ्गः स्यात् । सत्यमेवम् ; प्रमाणा-
न्तरपूर्वकेणैव तु क्षणिकत्वाभ्युपगमान्न प्रतिज्ञाबाधोऽयम् ; तावन्मात्रालोचनेनो-
च्यत इत्यदोषः ।



सर्वलोकप्रसिद्धिबाधायामुदाहरणमाह—**चन्द्रशब्देति** । शशिनि चन्द्र-
शब्दाभिधेयत्वनिषेधप्रतिज्ञा सर्वलोकप्रसिध्या बाध्यत इत्यर्थः । ननु लोकप्रसिद्धिर्न
पृथक् प्रमाणम् ; कोऽयं तद्बाधोपन्यासः ? अथ तद्व्याजेन यत्पूर्विका सा, एत-
देवोपन्यस्तम् ; एवं तर्हि अर्थापत्त्या तदभिधायकत्वावगमादर्थापत्तिबाधप्रदर्शने-
नैव गतम् । सत्यमेवम् ; तथापि चन्द्रशब्दादनन्यथसिद्धं यच्चन्द्रज्ञानं तदेवेद-
मर्था/?/त्तिनिरपेक्षमुपन्यस्तमिति द्रष्टव्यम् । तथा चोक्तम्-चन्द्रज्ञानेन बाध्यते इति ।



एवं तावत् प्रतिज्ञाविभागेन शब्दविरोधं त्रिप्रकारमुपवर्ण्य इदानीमुपमान-
विरोधमाह—**ज्ञातेति** । उपमानेन ज्ञातगोगवयाकारं पुरुषं प्रति यः प्रतिज्ञां
करोति ‘गोर्गवयसादृश्यं नास्ति’ इति, तस्य बाधा उपमानेनेत्यर्थः ।

[^1_pg322]: सत्येषांमृषात्व. मा.

[^2_pg322]: प्रतिज्ञापूर्व....स्वा. मा.

[^3_pg322]: प्रदर्शनेन चैव मा.

<pb n="322"/>
न गोर्गवयसादृश्यं तस्य मानोपमानतः ।  
गे[^1_pg323]हावगतनास्तित्वो जीवंश्चैत्रो यदा बहिः ॥ ६६ ॥  

नास्तीति साध्यते बाधस्तत्रार्थापत्तितो भवेत् ।  
अग्नावदाहके साध्ये शब्दे चानभिधायके ॥ ६७ ॥  

श्रोत्रादिनास्तितायां च शब्दानित्यत्वसाधने ।  
श्रुतार्थापत्तिबाधोऽत्र यदाप्तोक्तिनिवारिते ॥ ६८ ॥  

दिवाभुजो निषिध्येत हेतुना रात्रिभोजनम् ।  
शशश्रृङ्गादि[^2_pg323]सद्भावे विरोधोऽनुपलब्धितः ॥ ६९ ॥  

एवं [^3_pg323]तु धर्मसम्बन्धबाधस्तावदुदाहृतः ।  
धर्मधर्म्युभयेषां च स्वरूपस्वविशेषयोः ॥ ७० ॥  

श्रुत्यर्थाक्षि[^4_pg323]प्तयोर्बाधो वाच्यः सर्वप्रमाणकः ।  
तृणादिविक्रियाहेतोरग्निमद्धिमसाधने ॥ ७१ ॥  

सांप्रतमर्थापत्तिविरोधावसरे दृष्टार्थापत्तिबाधायामुदाहरणपञ्चकमाह श्लोक-
द्वयेन—**गेहेत्यादिना** ।



श्रुतार्थापत्तिबाधायमप्युदाहरणमाह—**श्रुतार्थापत्तीति** ।



शशश्रृङ्गादिसद्भावप्रतिज्ञायामप्यभावेन बाध इत्याह—**शशश्रृङ्गे**त्यर्धेन ॥



उपसंहरति—**एवमि**त्यर्धेन । एवं तु धर्मसम्बन्धबाधं सर्वप्रमाणकमुपवर्ण्ये-
दानीं धर्मधर्म्युभयेषां यौ स्वरूपस्वविशेषौ प्रतिज्ञायां श्रुत्यर्थापत्तिभ्यामुपात्तौ
तयोरपि बाधः सर्वप्रमाणको वक्तव्य इत्याह—**धर्मधर्मीति** ।

[^5_pg323]तत्र प्रत्यक्षेणार्थोक्तधर्मविशेषबाधोदाहरणमाह—**तृणादीति** । अग्निमद्धि-
मम्—इति हि प्रतिज्ञायामग्नेरौष्ण्यविशेषोऽर्थाक्षिप्तः ; तस्य प्रत्यक्षतः शैत्यावग-
माद् बाध इत्यर्थः । हेतोरुपन्यासेन विशेषस्यापि प्रतिज्ञायामर्थोक्ततां दर्शयति,
अन्यथा प्रतिज्ञाबाधे हेतुप्रदर्शनमसम्बद्धमेव स्यात् ।

[^1_pg323]: गोभावगतनास्तित्वे. मा.

[^2_pg323]: सद्भावविरोधः. चौ. मु.

[^3_pg323]: च. चौ. मु.

[^4_pg323]: प्तयोर्वाक्ये. चौ. मु.

[^5_pg323]: प्रत्य. मा.

<pb n="323"/>

प्रत्यक्षावगताच्छैत्यात् [^1_pg324]तद्विशेषौष्ण्यबाधनम् ।  
अधर्मो विहितो दुःखं करोत्यल्पमितीह तु ॥ ७२ ॥  

विहितत्वाद[^2_pg324]धर्मत्वस्वरूपस्यैव बाधनम् ।  
तथा दुःखनिमित्तत्वं विशेषस्तस्य बाध्यते ॥ ७३ ॥  

अयथार्था धियः सर्वा इत्युक्ते द्वयबाधनम् ।  
स्वरूपस्वविशेषाभ्यां तद्धीमिथ्यात्वसाधनात् ॥ ७४ ॥  

क्षणिकात्यन्तमिथ्यात्वे विशेषौ च द्वयोरिह ।  
दर्शनादेकदे[^3_pg324]शस्येत्येतेनैतद् व्युदस्यते ॥ ७५ ॥  

यत्रैकस्योभयोर्वापि संशयाधीविपर्ययाः ।  
शैत्यान्न दाहको वह्निश्चाक्षुषत्वादनित्यता ॥ ७६ ॥  

इदानीमागमेन धर्मिस्वरूपतद्विशेषबाधोदाहरणमाह—**अधर्म इति** सार्धेन ।
विहितत्वेनाविशेषिते धर्मिणि सिद्धसाध्यता ; विशेषिते त्वधर्मरूपता दुःखहेतुत्वं
च विशेषोऽस्य बाध्यत इत्यर्थः । उभयबाधप्रदर्शनार्थं च विहितत्वं धर्मिविशेषण-
त्वेनोपात्तम् ॥



इदानीमुभयस्वरूपोभयविशेष[^4_pg324]बाधायामुदाहरणमाह—**अयथार्या इति** ॥



धर्मधर्मिविशेषबुद्धेरपि मिथ्यात्वसाधनेनोभयबाधः । क्षणिकत्वं च धर्मिणो
विशेषः, अत्यन्तमिथ्यात्वं धर्मस्येत्याह—**क्षणिके**त्यर्धेन । एवमसन्निकृष्टग्रहणेन
सन्निकृष्टस्य पक्षाभासत्वं दर्शितम् । “एकदेशदर्शनात्” इत्येतेनाप्युभयोर्वादि-
प्रतिवादिनोरेकस्य वा[^5_pg324]ज्ञानसन्देहविपर्ययासिद्धस्य हेत्वाभासतां दर्शयितुमाह—
**दर्शनादेकदेशस्येति** ।



तत्र द्वयोर्विपर्ययासिद्धावुदाहरणमाह—**शैत्यादिति** ।

[^1_pg324]: तद्दिशेषोत्थ. चौ. मु.

[^2_pg324]: अधर्मस्य. चौ. मु.

[^3_pg324]: शस्येत्यनेनैतत्. चौ. मु.

[^4_pg324]: Omitted. बाधा. मा.

[^5_pg324]: ज्ञानं सन्दिह्य. वि. मा.

<pb n="324"/>

शब्दस्येत्येवमादौ तु द्वयोः सिद्धो विपर्ययः ।  
कृतकत्वगुणत्वादौ परोक्ते याज्ञिकं प्रति ॥ ७७ ॥  

स्वोक्ते चैवंप्रकारे स्यादसिद्धोऽन्यतरस्य तु ।  
बाष्पादिभावसन्दिग्धो द्वयोरन्यतरस्य वा ॥ ७८ ॥  

धूमस्त्रिधाप्यसिद्धः स्यादेवं तावत् स्वरूपतः ।  
एत एव प्रकाराः स्युराश्रयासिद्धिकल्पने ॥ ७९ ॥  

ज्ञातेऽपि हि स्वरूपेण नातद्धर्मेऽस्ति हेतुता ।  
सर्वत्र दृष्टाकार्यत्वादात्मा सर्वगतस्त्विति ॥ ८० ॥  

LG n="00">
बौद्धं प्रत्याश्रयासिद्धो लौकिकादेस्तु संशयः ।  
वाङ्मात्रासिद्धिमात्रेण व्यवहाराप्रकल्पनात् ॥ ८१ ॥  

[^1_pg325]इदानीमेकतरविपर्ययासिद्धमुदाहरति—**कृतकत्वेति** । [^2_pg325]शब्दानित्यत्वप्रति-
ज्ञायां कृतकत्वं गुणत्वं च मीमांसकं प्रति विपर्ययासिद्धम् ।



सन्दिग्धासिद्धिमुदाहरति—**बाष्पादिभावेति** । यदा बाष्पादिभावेन
सन्दिग्धासिद्धावुपदिश्यते धूमस्तदा द्वयोर्वादिप्रतिवादिनोरेकस्य वादिनः प्रति-
वादिनो वा त्रिधाप्यसिद्ध इत्यर्थः ।



आश्रयासिद्धत्वेनापि हेतोरप्रसिद्धत्वं त्रिप्रकारमेवेत्याह—**एत एवे**त्यर्धेन ॥



नन्वाश्रयासिद्धत्वेन हेतोरसिद्धता किमिति भवतीत्याशङ्क्याह—**ज्ञातेऽपी**-
त्यर्धेन । धर्मिधर्मतया गृह्यमाणस्य हेतुत्वम् ; असिद्धे च धर्मिणि कुतस्तद्धर्मते-
त्यर्थः । अत्रैवोदाहरणमाह—**सर्वत्रेति** । आत्मनः सर्वगतत्वसिद्धौ [^3_pg325]सर्वत्र
सुखदुःखोपलब्धेर्हेतु[^4_pg325]त्वमुच्यमानं बौद्धस्याश्रयविपर्ययेण विपर्ययासिद्धम् ; लौकिका-
देस्तु सन्देहेन सन्दिग्धासिद्धमित्यर्थः ।



“यत्रैकस्य” इति तीर्थान्तराभिप्रायेणोक्तम् ; परमार्थतस्त्वन्यतरासिद्धं
नाम वस्त्वेव नास्तीत्याह—**वाङ्मात्रेत्यादिना** श्लोकद्वयेन । अनित्यः शब्दः

[^1_pg325]: इदानीमे... पर्य. मा.

[^2_pg325]: शब्दोऽनित्य. मा.

[^3_pg325]: सर्वसुख. मा.

[^4_pg325]: त्वमूह्यमानम्. मा.

<pb n="325"/>

द्वाभ्यां योऽसत्त्वतो ज्ञातस्तद्वचोदूषणं मतम् ।  
इतरत् साधनं तु स्याद् वादिना यदि साध्यते ॥ ८२ ॥  

निराकरणसिद्धौ वा दूषणं प्रतिवादिनः ।  
सन्देहविपरीतत्वहेतु चात्र निराकृतौ ॥ ८३ ॥  

ज्ञातसम्बन्धवचनात् त्रयः संशयहेतवः ।  
सत्साध्ये तदभावे [^1_pg326]च द्वाभ्यां व्यावृत्त एव च ॥ ८४ ॥  

द्वौ विरुद्धार्थसम्बन्धौ यावेकत्रैकदेशिनि ।  
प्रमेयानित्यतामूर्तिधर्माः साधारणा द्वयोः ॥ ८५ ॥  

नित्यायत्नोत्थयत्नो[^2_pg326]त्थनित्येषु द्विरनि[^3_pg326]त्यता ।  

कृतकत्वात् इत्युक्ते यदि मीमांसकः शब्दे प्रमाणेन कृतकत्वस्यासिद्धतामापादयति,
तदा बौद्धस्याप्यसिद्ध एवेति दूषणम् ; अथ बौद्धः प्रमाणेन सिद्धतामापादयति,
तदा मीमांसकस्यापि सिद्ध एवेति साधनतां प्रतिपद्यते ; यदि तु वाङ्मात्रेणा-
सिद्धतां ब्रूयात्, ततो वादिनापि वाङ्मात्रेण सिद्धता शक्यत एव वक्तुम् ।
अनुमानव्यवहारोच्छेदप्रसङ्ग इत्यर्थः ।



“ज्ञातसम्बन्ध” इत्यनेनाप्यनैकान्तिकविरुद्धयोर्हेत्वाभासतां दर्शयती-
त्योह—**सन्देहेति** त्रिपाद्या । तत्र सन्देहहेतोस्त्रिप्रकारतामाह—<q>त्रयः संशय-
हेतव इति</q> ।



तां त्रिप्रकारतां दर्शयितुमाह—**सत्साध्येति** । तत्र सत्साध्ये तदभावे
च—इत्येकः प्रकारः साधारणसंज्ञकः ; द्वाभ्यां व्यावृत्त एव च—इत्येकोऽपरः ;
अर्द्धेन [^4_pg326]द्वौ—इत्यादिनापरो विरुद्धाव्यभिचारिलक्षणः । तत्र सत्साध्ये तदभावे
च-इत्यत्रोदाहरणचतुष्टयमाह—**प्रमेयेति** । अत्र हि नित्यायत्नो[^5_pg326]त्थयत्नोत्थनित्येषु
साध्येषु यथासंख्येन प्रमेयत्वादयः साधनधर्माः साधारणाः । ननु च विषमसंख्य-
त्वाद् यथासंख्यं न घटत इत्याह—**द्विरनित्यतेति** । साधनधर्ममध्ये द्विरनित्यता
द्रष्टव्या—प्रमेयानित्य[^6_pg326]तानित्यतामूर्तिधर्मा इति यावत् । नित्यत्वे प्रमेयत्वं घटा-

[^1_pg326]: वा. चौ. मु.

[^2_pg326]: त्थानित्येषु. चौ. मु.

[^3_pg326]: त्यतः. चौ. मु.

[^4_pg326]: द्वावित्यपरः. मा.

[^5_pg326]: त्थानित्येषु. रत्नाकर.

[^6_pg326]: तानित्यामूर्ति. मा.

<pb n="326"/>
नित्या भूर्गन्धवत्त्वेन स्यादसाधारणस्त्वयम् ॥ ८६ ॥  

निश्चयैकाङ्क्यैक[^1_pg327]ल्यादुभौ संशयकारणम् ।  

काशयोः साधारणम् ; अप्रयत्नानन्तरीयकत्वेऽप्यनित्यत्वं विद्युद्घटयोः ; प्र[^3_pg327]यत्नान-
न्तरीयकत्वेऽपि तदेवानित्यत्वं विद्युद्घटयोः ; नित्यत्वे चामूर्तत्वं कर्माकाशयोः ।
यच्च साधारणस्य चतुष्प्रकारत्वमन्यैरुक्तम्—सपक्षैकदेशवृत्तिविपक्षव्यापि—इत्या-
दिना विभागेन, तस्य सन्देहं प्रत्यनुपयोगित्वान्नोक्तम् ।



द्वाभ्यां व्यावृत्त एव-इत्यत्रोदाहरणमाह—**नित्या भूरि**त्यर्धेन । नित्यत्वे
तु शब्दस्य श्रावणत्वं शब्दत्वेऽपि सद्भावात् सम्यग्धेतुरेवेति तत्परित्यागेन गन्ध-
वत्त्वमुदाहृतम् ; तस्य पृथिवीव्यतिरेकेणान्यत्रोदकादावभावाद् व्यवस्थितं पृथिव्यां

[^4_pg327]गन्धवत्त्वमिति दर्शनात् ॥



ननु साधारणस्यापि तावत् संशयहेतुत्वं [^5_pg327]न दूषणम्, —तथाहि—नित्या-
नित्यबुद्धिद्वयोत्पादकत्वेन वा प्रमेयत्वादेः संशयहेतुत्वम्, उभयकोटिसंस्पर्शिविज्ञा-
नोत्पादकत्वेन वा ? न तावन्नित्यानित्यबुद्धिद्वयोत्पादकत्वेन, उभाभ्यामेकेनाप्य-
नियतत्वात् ; नियमलक्षणेन च सम्बन्धेनार्थान्तरमर्थान्तरे बुद्धिमुत्पादयति ; नियतत्वे
चोभयत्र निश्चायकत्वमेव स्यात् यथा शिंशपात्ववृक्षत्वादिषु ; नापि सन्दिग्धैक-
विज्ञानजनकत्वेन, अर्थसन्देहाभावे केनाप्यनियतत्वात् ;—किमुतासाधारणस्य ।
तथाहि—न तावदुभयत्र बुद्ध्युत्पादकत्वम्, उभयत्राप्यदर्शनात् ; [^6_pg327]नियतत्वं तु
दूरोत्सारितमेव । नाप्युभयाभावव्युत्पादकत्वम्, पृथ्वीव्यतिरेकेणोभयाभावेऽप्य-
दर्शनात् ; तत्र चोभयाभावस्य सन्दिग्धत्वात् ; उभयाभावबुध्युत्पादकत्वे चोभया-
भावेन सन्देहो न स्यात् । उभयाभावरहितस्य वस्तुनोऽदर्शनात् संशय इति चेत्,
वस्तुत्वादेव तर्हि साधारणात् संशयः, न गन्धवत्त्वादसाधारणात् । भवतु वा
साधारणस्य संशयहेतुत्वम्, तदुपलब्धौ संशयदर्शनात् ; असाधारणधर्मोपलब्धौ तु
संशय एव नोपजायत इत्याशङ्क्याह—**निश्चये**त्यर्धेन । तदनेन प्रयोग उपक्षिप्तः-

[^1_pg327]: ल्यादेष. चौ. मु.

[^2_pg327]: यत्नान्तरीय. मा.

[^3_pg327]: यत्नान्तरीय. मा.

[^4_pg327]: कन्धत्वमिति. मा.

[^5_pg327]: Omitted. न. मा.

[^6_pg327]: नित्यत्वम्. मा.

<pb n="327"/>
साधारणो यथा दृष्टो बुद्धिद्वयनिमित्तकः ॥ ८७ ॥  

विरुद्धैकानवाप्तेश्च संशये कारणं मतम् ।  

[^1_pg328]यत्रासाधारणो नास्ति तदभावमुखेन तु ॥ ८८ ॥  

द्वयासत्त्वविरोधाच्च [^2_pg328]स नः संशयकारणम् ।  
सन्दिग्धहेतुता चैषां विषयापे[^3_pg328]क्षयेष्यते ॥ ८९ ॥  

निर्णयस्यापि हेतुत्वं दृष्टं साध्यान्तरे यतः ।  
व्यवच्छेदान्वयौ लब्धा निष्क्रियादावमूर्तिवत् ॥ ९० ॥  

क्षित्येक[^4_pg328]देशसिद्धत्वे गन्धवत्त्वस्य हेतुता ।  

असाधारणो धर्मी, संशय हेतुरेष इति साध्यो धर्मः, निश्चयैकाङ्गविकलत्वादिति
हेतुः, साधारणवदिति दृष्टान्तः ।



व्यतिरेकविकलो हि साधारणः ; असाधारणोऽन्वयविकलः ; एतदेव
श्लोकद्वयेन दर्शयन्नाह—**साधारण इति** । यथा हि साधारणस्योभयत्र दर्शनादु-
भयबुद्धिनिमित्तत्वं व्यतिरेकविकलत्वेन चोभाभ्यामेकेनाप्यनवाप्तेः संशयहेतुता,
एवमेवासाधारणस्याप्युभयत्राप्यदर्शनादुभयाभावमुखे[^6_pg328]नोभयरहितस्य वस्तुनोऽदर्श-
नात् संशयहेतुतेति प्रक्रिया ।



व्यतिरेकान्वयविकलत्वेन साधारणासाधारणयोः संशयहेतुत्वमुक्तम् । यत्र
तु साध्ये साधारणोऽपि विपक्षव्यतिरेकं लभतेऽसाधारणश्चान्वयम्, तत्र तयोर्गम-
कत्वमेवेत्याह—**सन्दिग्धेति** सपादश्लोकेन । अत्रैवोदाहरणमाह—<q>निष्क्रिये-
त्यादि</q> त्रिपाद्या । अत्त्र च साधारणत्वे सत्येव न हेतुत्वम् ; किन्तु निष्क्रियत्वे
मूर्तत्वस्य क्षित्येक[^7_pg328]देशासिद्धत्वे च गन्धवत्त्वस्य साधारणासाधारणत्वमेव
नास्तीत्यर्थः ।

[^1_pg328]: अत्रासा. चौ. मु.

[^2_pg328]: मतः. चौ. मु.

[^3_pg328]: क्षयोच्यते. चौ. मु.

[^4_pg328]: सिक्तत्वे. मा.

[^5_pg328]: नापिवाव्याप्तेः. मा.

[^6_pg328]: नोपरहितस्य. मा.

[^7_pg328]: देशसिक्तत्वे. मा.

<pb n="328"/>
यत्राप्रत्यक्षता वायोररूपत्वेन साध्यते ॥ ९१ ॥  

स्पर्शात् प्रत्यक्षता [^1_pg329]चासौ विरुद्धाव्यभिचारिता ।  
केचिज्जात्यन्तरं चैनां वर्णयन्त्यपरे पुनः ॥ ९२ ॥  

साधारणत्वमंशेन समस्तं वाप्यनन्वयम् ।  
प्रतिज्ञा यत्र बाध्येत पूर्वोक्तैर्यस्य साधनैः ॥ ९३ ॥  

तत्पराजयतः कार्यो निर्णयो बाधवर्जनात् ।  
क्वचित् संशयहेतू यौ प्रत्येकत्वेन लक्षितौ ॥ ९४ ॥  

“द्वौ विरुद्धार्थसम्बन्धौ” इति यदुक्तं तत्रोदाहरणमाह—**यत्रेति** ।

[^2_pg329]चक्षुर्गाह्यत्वाग्राह्यत्वे अत्र साध्यत्वेन विवक्षिते ; अप्रत्यक्षत्वमात्रे तु रसादावरूप-
त्वस्य सद्भावादनैकान्तिकत्वं स्यात् ।



विरुद्धाव्यभिचारित्वं च केचित् साधारणासाधारणाभ्यां संशयहेत्वन्तरं
वर्णयन्तिः अपरे त्वरूपस्पर्शत्वयोरंशेन सपक्षविपक्षयोर्वृत्तिदर्शनात् साधारणत्वम् ।
धर्मद्वयस्य तु ताभ्यां व्यावृत्तत्वेनासाधारणत्वमित्याह—**केचिदिति** ।



कथं पुनरत्र निर्णय इत्याह—**प्रतिज्ञेति** । “द्वौ विरुद्धार्थसम्बन्धौ यावेक-
त्रैकदेशिनि”—इति विरुद्धव्यभिचारिणो लक्षणम् । तत्र द्वयोर्विरुद्धार्थसम्बन्धत्वं
संशयहेतुत्वे कारणम् ; न द्वयोरेकत्र दर्शनमात्रम् । तथा हि—विरुद्धार्थसम्ब-
न्धितामन्तरेण धर्मद्वयस्याप्ये[^3_pg329]कत्रोपलब्धौ प्रत्येकमगमकयोरूर्ध्वत्वकाकवत्त्वयोर्गम-
कयोर्वा प्रयत्नान्तरीयकत्वकृतकत्वयोर्निश्चायकत्वम् ; स्थाणुरयमूर्ध्वत्वे सति काक-
निलयनात् ; अनित्यः शब्दः प्रयत्नानन्तरीयत्वकृतकत्वाभ्यामित्याह—<q>क्वचिदि-
त्यादिना</q> सार्धेन ॥

[^1_pg329]: वासौ. चौ. मु.

[^2_pg329]: अत्र रसादौ व्यभिचारवारणाय अप्रत्यक्षत्वं चक्षुरग्राह्यत्वं विवक्षितमित्युक्तम् ।
यद्येवं तर्हि रूपादौ नीरूपत्वस्य व्यभिचारस्तदवस्थ एव । अत इदमत्र प्रमादपतितमिति भाति ।
व्यभिचारपरिहारस्तु द्रव्यत्वविशेषणेन यथान्यायरत्नाकरं द्रष्टव्यः ।

[^3_pg329]: कत्वोपलब्धौ प्रत्येकमवगमक. मा.

<pb n="329"/>

सङ्घाते निर्णयस्ताभ्यामूर्ध्वताकाकवत्त्ववत् ।  
प्रत्येकं संहतौ [^1_pg330]चापि गमकावविरोधिनौ ॥ ९५ ॥  

तस्माद् भिन्नौ विरुद्धार्थहेतू चात्र नि[^2_pg330]दर्शनम् ।  
षोढा विरुद्धतामाहुश्चतुर्द्धा वैकधापि वा ॥ ९६ ॥  

श्रुत्यर्थोक्तस्य बाधायां प्रतिज्ञार्थस्य हेतुना ।  
नित्यत्वे कृतकत्वस्य धर्मबाधाद् विरुद्धता ॥ ९७ ॥  

बाधो धर्मविशेषस्य यदा त्वेवं प्रयुज्यते ।  
अर्थवच्छब्दरूपं स्यात् प्राक् सम्बन्धावधारणात् ॥ ९८ ॥  

विभक्तिमत्त्वात् पश्चाद्वत् स्वरूपेणेति चाश्रिते ।  
अस्वरूपार्थयोगस्तु पश्चाच्छब्दस्य दृश्यते ॥ ९९ ॥  

उपसंहरति—**तस्मादि**त्यर्धेन । द्वयोः [^3_pg330]पृथग्गमकयोः विरुद्धार्थसम्बन्धयो-
रेकत्र दर्शनं विरुद्धाव्यभिचारिण्युदाहरणमिति । एवं सन्देहहेतोस्त्रिप्रकारतामुप-
न्यस्येदानीं विपरीतहेतोर्दर्शनभेदेनानेकप्रकारतां दर्शयितुमाह—**षोढेति** । श्रुत्यर्थो-
क्तस्य प्रतिज्ञार्थस्य हेतुना बाघायां विरुद्धत्वम् ; षट्प्रकारं तदेके मन्यन्ते—धर्म-
धर्म्युभयेषां स्वरूपविशेषे विपरीतसाधनात्, चतुष्प्रकारत्वमपरे—धर्मधर्मिस्वरूप-
विपरीतसाधनादुभयस्वरूपोभयविशेषयोस्तत्रैवान्तर्भावात् ; साध्यविपर्ययसाधना-
देकप्रकारमपरे ।



हेतुना साध्यधर्मस्वरूपबाधामुदाहरति—**नित्यत्व** इत्यर्धेन । हेतुनार्थोक्त-
धर्मविशेषबाधोऽयमत्र प्रयोग इत्याह—**बाध इति** सार्धेन । शब्दस्वरूपं धर्मि,
पूर्वमपि सम्बन्धावधारणादर्थवदिति साध्यो धर्मः, विभक्तिमत्त्वादिति हेतुः,
सम्बन्धग्रहणोत्तरकालवदिति [^4_pg330]दृष्टान्तः । पूर्वं सम्बन्धग्रहणादर्थवत्ता सिध्यन्ती
स्वरूपेणैवार्थेन [^5_pg330]सिध्यतीत्यर्थवत्त्वसाध्यधर्मविशेषोऽयमर्थोक्तोऽभिप्रेतः ॥



यथा चार्थोक्तधर्मविशेषबाधस्तथा दर्शयितुमाह—**अस्वरूपार्थयोगस्त्विति** ॥

[^1_pg330]: वापि. चौ. मु.

[^2_pg330]: दशितौ. चौ. मु.

[^3_pg330]: Omitted पृथग्गमकयोः मा.

[^4_pg330]: Omitted दृष्टान्तः. मा.

[^5_pg330]: सिध्यन्तीत्यर्थ. मा.

<pb n="330"/>

तेन प्रागपि सम्बन्धादस्वरूपार्थता भवेत् ।  
इहप्रत्ययहेतुत्वाद् द्रव्यादेर्व्यतिरिच्यते ॥ १०० ॥  

समवायो यथेहायं घट इत्यादिसङ्गतिः ।  
अत्राप्य[^1_pg331]समवायत्वं संयोगस्येव सिध्यति ॥ १०१ ॥  

तेन धर्मिस्वरूपस्य वैपरीत्याद् विरुद्धता ।  
यच्च सत्तावदेकत्वं समवायस्य कल्पितम् ॥ १०२ ॥  

तत्र संयोगवद्भेदात् स्याद् विशेषविरुद्धता ।  
नित्यमात्मास्तिता कैश्चिद् यदा सौत्रान्तिकं प्रति ॥ १०३ ॥  

साध्यतेऽवयवाभावाद् व्योमवद् द्वयबाधनम् ।  
तदोभयोर्विशेषस्य [^2_pg331]बाधैवं साध्यते यदा ॥ १०४ ॥  

इदानीं [^3_pg331]धर्मिस्वरूपबाधं प्रदर्शयितुं प्रयोगमुदाहरति—**इहेति** । समवाय-
स्वरूपं धर्मि, द्रव्यगुणकर्मसामान्यविशेषेभ्यो व्यतिरिच्यत इति साध्यो धर्मः, इह-
प्रत्ययोत्पादकत्वादिति हेतुः, संयोगवदिति दृष्टान्तः ॥



अत्र प्रयोगे धर्मिस्वरूपविपरीतसाधनोऽयं हेतुरित्याह—**अत्रापीति** ॥



संयोगवदिहप्रत्ययहेतुत्वेन गुणान्तर्गतिसाधनाद् धर्मिविशेषविपरीतसाध-
कोऽप्ययं हेतुरित्याह—**यच्चेति** । एकत्वं समवायस्य धर्मिणोऽभिप्रेतम् ; इहप्रत्यय-

[^4_pg331]हेतुत्वं च संयोगवदनेकतां साधयति ॥



उभयस्वरूपबोधोऽत्र प्रयोग इत्याह—**नित्येति** । निरवयवत्वस्योभयाभावेन
व्याप्तेराकाशे सौत्रान्तिकस्येत्येतत्प्रदर्शनार्थं सौत्रान्तिकग्रहणम् ॥



उभयविशेषबाधोऽत्र प्रयोग इति दर्शयति—**तदोभयोरिति** । चक्षुरादीना-
मिति धर्मिनिर्देशः, पारार्थ्यमिति साध्यो धर्मः, [^5_pg331]भागवत्त्वलक्षणात् सङ्घातादिति
हेतुः, [^6_pg331]शयनादिवदिति दृष्टान्तः ॥

[^1_pg331]: समवयित्वं संयोगस्यैव. मा.

[^2_pg331]: बाधोऽयम्. चौ. मु.

[^3_pg331]: धर्मस्वरूप. र्मा.

[^4_pg331]: हेतुश्च. मा.

[^5_pg331]: मावत्वलक्षणात्. मा.

[^6_pg331]: स्वपनादि. मा.

<pb n="331"/>

पारार्थ्यं चक्षुरादीनां सङ्घाताच्छयनादिवत् ।  
शयने सङ्घपारार्थं भौतिकव्याप्तहेतुके ॥ १०५ ॥  

आत्मानं प्रति पारार्थ्यमसिद्धमिति बाधनम् ।  
असंहतपरार्थत्वे [^1_pg332]इष्टे संहततापि च ॥ १०६ ॥  

[^2_pg332]अनाहङ्कारिकत्वं च चक्षुरादेः प्रसज्यते ।  
गमकस्यैकदेशस्य [^3_pg332]व्याप्तिं गम्येन भाषितुम् ॥ १०७ ॥  

साध्यसाधर्म्यवैधर्म्यदृष्टान्तः प्रतिपाद्यते ।  
तत्र हेत्वर्थमुद्दिश्य साध्योपादानमिष्यते ॥ १०८ ॥  

अधुना यथोभयविशेष[^4_pg332]बाधः तथा दर्शयति—**शयन इति** । शयनाख्ये
हि दृष्टान्तधर्मिणि खट्वायां सावयवत्वलक्षणो हेतुः संहतपारार्थ्येन भौतिकत्वेन च
व्याप्तो दृश्यमानश्चक्षुरादीनां तथाविधमेव पारार्थ्यं भौतिकत्वं च साघयतीत्यभि-
मतात्मसिद्धिविपर्ययसाधनाद् विरुद्धत्वमिति ॥



चक्षुःपरार्थत्वयोः धर्मधर्मिस्वरूपयोः यौ विशेषावभिप्रेतौ—असंहताभौति-
कत्वे तदुभयविशेषविरुद्धोऽयमुच्यत इत्याह—**असंहतेति** ।



“सन्देहविपरी[^5_pg332]तत्वहेतू चात्र निराकृतौ । [^6_pg332]ज्ञातसम्बन्धवचनात्”—
इत्युक्तम् ; कथं पुनरेकदेशस्यैकदेशान्तरेण नियमसम्बन्धः परस्मै प्रतिपाद्यत
इत्याह—**गमकस्येति** । गमकस्य हि धूमादेर्गम्येनाग्निना सह व्याप्तिप्रतिपादनाय
साधर्म्यवैधर्म्यदृष्टान्तौ प्रयोक्तव्यावित्यर्थः ॥



एवं सति रूपद्वयप्रतिपादकत्वेन हेतुवचनावेवैतौ पक्षधर्माप्रतिपादकत्वेन न
तथा व्यवहारः । तत्र साधर्म्यदृष्टान्तलक्षणं तावदाह—**तत्रे**त्यर्धेन । साधर्म्यदृष्टा-
न्तवाक्ये हि हेतुमुद्दिश्य साध्यमुपादेयम्—यत् कृतकं तदनित्यमेव इति ॥

[^1_pg332]: दृष्ट. चौ. मु.

[^2_pg332]: अनह. चौ. मु.

[^3_pg332]: व्याप्तिः. चौ. मु.

[^4_pg332]: बाधक. मा.

[^5_pg332]: तत्वेहतौ. मा.

[^6_pg332]: अज्ञातसम्बन्ध. मा.

[^7_pg332]: धर्मप्रतिपादके. व्यवहारः. मा.

<pb n="332"/>

उद्देश्यो व्याप्यते धर्मी व्यापकश्चेतरो मतः ।  
यद्ववृत्तयोगः प्राथम्यमित्या[^1_pg333]द्युद्देश्यलक्षणम् ॥ १०९ ॥  

तद्वृत्तमेवकारश्च स्यादु[^2_pg333]पादेयलक्षणम् ।  
वदत्यर्थं स्वशक्त्या च शब्दो वक्त्रनपेक्षया ॥ ११० ॥  

साध्यहेतुत्वमर्थानां व्याप्तिशक्त्यनुरोधतः ।  
तत्राज्ञानाद् यदा वक्ता [^3_pg333]सहभावविवक्षया ॥ १११ ॥  

एवं हेत्वर्थः साध्येन व्याप्तः कथितो भवतीत्याह—**उद्देश्य इत्यर्धेन** ।
कथं पुनरुद्दिश्यमानस्य निर्देशः कर्तव्यः, कथं चोपादेयस्येत्याह—<q>यद्वृत्तयोग
इति</q> । उद्दिश्यमानं हि यद्वृत्तयुक्तं प्रथमं च निर्देष्टव्यम् ; उपादीयमानं तद्वृतत्तै-
वकाराभ्यां—यत् कृतकं, यतः कृतकः ; तदनित्यमेव, ततोऽनित्य एव—इति
वा । यतो वृत्तग्रहणेन तद्विभक्त्यन्तं प्रतीयात् तरतमौ च प्रत्ययाविति ॥



इदानीमुक्तसाधर्म्यदृष्टान्तलक्षणानन्वितत्वेनार्थसिद्धं साधर्म्यदृष्टान्ताभासम-
प्रयोगाय दर्शयितुं प्रसक्तिं तावदाह—**वदत्यर्थमिति** । यदि हेतोः साध्येनानुगम-
प्रदर्शनविवक्षायां यावदुच्चार्यते साहित्यप्रतिपादकं विपरीतप्रतिपादकं वा वाक्यम्,
तत्सर्वं वक्तुर्विवक्षानुरोधेन स्वार्थपरित्यागेन तथैव प्रतिपादयेत्—अनित्यः शब्दः
कृतकत्वात्, पटे कृतकनाशित्वे स्तः, यदनित्यं तत् कृतकमेव इति वा ; तदा
नैव साधर्म्यदृष्टान्ताभासता भवेत् ; तथा सम्यक् प्रयुक्तेऽपि वाक्ये यदि शब्दानु-
रोधेनैवार्थो व्यवतिष्ठेत, तदापि नैव साधर्म्यदृष्टान्ताभासता भवेत्—अमूर्तत्वात्
अनित्यः शब्दः, यदमूर्तं तदनित्यमेव कर्मवत् इत्यादि ; यदा तु वक्तृविवक्षापरि-
त्यागेन स्वशक्त्या शब्दोऽर्थं प्रतिपादयति, गम्यगमकभावोऽपि वार्थानां वस्तुबल-
प्रवृत्तव्याप्त्यपेक्षया, न शब्दानुरोधेन ; तदास्ति प्रसक्तिः साधर्म्यदृष्टान्ताभासस्य
शब्ददोषेण वस्तुदोषेण वा । तत्र शब्ददोषकृतं तावत् सोदाहरणमाह—<q>तत्रा-
ज्ञानादिति</q> सार्धेन श्लोकद्वयेन । यदा हेतोः साध्येनानुगमप्रदर्शनमजानन्

[^1_pg333]: उद्देश. मा.

[^2_pg333]: उपादान. रत्नाकरः.

[^3_pg333]: सहचार. चौ. मु.

<pb n="333"/>

विपर्ययेण [^1_pg334]वा हेतोर्न व्याप्यत्वं विवक्षति ।  
विवक्षन्नपि वा शब्दं तद्योग्यं न वदेद्[^2_pg334] यदा ॥ ११२ ॥  

घटे कृतकनाशित्वे नाशि व्याप्तं कृतेन वा ।  
न तदेष्टस्य हेतुत्वं स्यादनिष्टस्य [^3_pg334]वापि तत् ॥ ११३ ॥  

तस्माद् व्याप्यत्वरूपेण वाच्यो हेतुत्वसम्मतः ।  
यदा सम्यक् प्रयुक्तेऽपि वाक्येऽर्थो न तथा भवेत् ॥ ११४ ॥  

साध्यहेतूभयव्याप्तिशून्यत्वात् परमार्थतः ।  
नित्यो ध्वनिरमूर्तत्वात् कर्मवत् परमाणुवत् ॥ ११५ ॥  

पटवद् व्योमवच्चापि तदसद्वादिनं प्रति ।  
धर्म्यसिद्धावपि ह्येवं दृष्टान्ताभासता भवेत् ॥ ११६ ॥  

साहित्यमात्रं विपरीतव्याप्तिं वा प्रतिपादयति, जानन्नपि वा विवक्षानुसारेण शब्द-
परिज्ञानेन प्रमादाद्वा नोच्चारयति-घटे कृतकनाशित्वे नाशि व्याप्तं कृतेन वा
दर्शयति, तत्र साहित्यपक्षे कृतकत्वस्य हेतुत्वेनाभिमतस्य हेतुत्वं न स्यात् ।
विपरीतपक्षे तु साध्यत्वेनाभिमतस्यानित्यत्वस्य हेतुत्वं स्यादिति साधर्म्यदृष्टान्ता-
भासते[^4_pg334]त्याह—**तत्राज्ञानादिति** । उपसंहरति—**तस्मादि**त्यर्धेन ॥



“साध्यहेतुत्वमर्थानां व्याप्तिशक्त्यनुरोधतः” । इति वस्तुदोषस्य यदुक्तं
तद्दर्शयति—**यदेति** । नित्यः शब्दोऽमूर्तत्वात् यदमूर्तं तन्नित्यमेव—इत्येव
प्रयुक्तेऽपि साधर्म्यवाक्ये यदा साध्यहेतूभयव्याप्तिशून्यत्वेन व्याप्यत्वं मूर्तस्य
कर्माद्यालोचनया नास्ति, तदापि साधर्म्यदृष्टान्ताभासत्वमित्यर्थः ॥



अत्रैवोदाहरणमाह—**नित्यो ध्वनिरिति पटवदन्तेन** । यदा शब्द-
नित्यत्वप्रतिज्ञायाममूर्तत्वं हेतुत्वेनोपदिश्यते, तदा क्रियापरमाणुघटानां यथासंख्येन
साध्यहेतूभयशून्यता ।



आकाशस्यापि तदसद्वादिनं सौत्रान्तिकं प्रति तदभावेनैवोभयशून्य-
तेत्याह—**व्योमवच्चापीति** सशेषेणार्धेन ॥

[^1_pg334]: वाहेतौ न. चौ. मु.

[^2_pg334]: यदि. चौ. मु.

[^3_pg334]: चौम. चौ. मु.

[^4_pg334]: त्वर्थः । उप. इति भाष्यम् ? मा.

<pb n="334"/>

तत्सद्भावेऽपि च व्योम्नि द्वययुक्तेऽपि कीर्तिते ।  
कर्माद्यालोचनाद् व्याप्तिर्हेतोर्नास्तीति वर्जनम् ॥ ११७ ॥  

व्याप्त्या साधर्म्य उक्ते च न वैधर्म्य[^1_pg335]मपेक्षते ।  
सहभावित्वदृष्ट्या तु यदाव्याप्तिं न लक्षयेत् ॥ ११८ ॥  

परः साधर्म्यदृष्टान्तात् [^2_pg335]तं वा नापेक्षते यदा ।  
वक्ता वा सहभावित्वं शुद्धं तेन वदेद् यदा ॥ ११९ ॥  

विपरीता[^3_pg335]न्वयत्वं वा तत्समाधित्सया तदा ।  
पूर्वज्ञानोपमर्देन वैधर्म्येणेष्टसाधनम् ॥ १२० ॥  

व्याप्तिशून्यतायामुदाहरणमाह—**तत्सद्भाव इति** । आकाशस्यैव सद्भाव-
वादिनं प्रति सत्यपि नित्यत्वामूर्तत्वद्वययोगे कर्मादौ नित्यत्वाभावेऽपि अमूर्तत्वा-
दर्शनाद् व्याप्तिशून्यतेत्यर्थः ॥



“गमकस्यैकदेशस्य व्याप्तिं गम्येन भाषितुम् ।  
साध्यसाधर्म्यवैधर्म्यदृष्टान्तः प्रतिपाद्यते ॥”  

इति यदुक्तं [^4_pg335]तदनुपपन्नमित्याह—**व्याप्त्ये**त्यर्धेन । यत्र यत्र धूमस्तत्र
तत्राग्निः—इत्युक्ते साधर्म्यमात्रादेवाग्निना धूमस्य व्याप्तिरवगता, किं वैधर्म्येण ?
नापि विकल्पेन पक्षेऽर्थवत्ता, असाधारणेऽपि वैधर्म्यप्रयोगेणातुल्यार्थत्वात् । नापि
विरुद्धानैकान्तिकप्रतिपक्षेण साधर्म्यवैधर्म्यद्वयं प्रयोक्तव्यम्, यत्र यत्र धूमस्तत्र
तत्राग्निरिति साधर्म्यमात्रादपि सिद्धेः । सत्यमेवम् ; तथापि यदा नाम कदाचिदे-
वमापतति तदैवं प्रयोक्तव्यम् । कथं पुनरापततीत्याह—**सहभावित्वेति** सार्ध-
श्लोकद्वयेन । वादिना सम्यक् प्रयुक्तेऽपि साधर्म्ये यदा प्रतिवादी भ्रान्त्या सह-
भावित्वदर्शनेन व्याप्तिमप्रतिपद्यमानो विपक्षव्यतिरेकं न प्रतिपद्यते, अवगते वा
सपक्षान्वये विपक्षव्यतिरेकाकाङ्क्षायां साधर्म्यं नापेक्षते ; यदा वा वादी हेतुसाध्ययोः
सहभावमात्रं अपरिज्ञानेन साध्यस्य वा हेतुना व्याप्तिं प्रतिपादयति, तदा विपक्ष-
व्यतिरेकसिद्धये वैधर्म्यमपि प्रयोक्तव्यमित्यर्थः ॥

[^1_pg335]: अपेक्ष्यते. चौ. मु.

[^2_pg335]: तं च ना. चौ. मु.

[^3_pg335]: अन्वयं वापि. चौ. मु.

[^4_pg335]: तदुप. मा.

<pb n="335"/>

साहित्यमात्रं पूर्वोक्तं हेतोस्तत्रोपयुज्यते ।  
व्याप्यव्यापकभावो हि भावयोर्यादृगिष्यते ॥ १२१ ॥  

तयोरभावयोस्तस्माद् विपरीतः प्रतीयते ।  
धूमभावेऽग्निभावेन व्याप्तेऽनग्निस्ततश्च्युतः ॥ १२२ ॥  

अधूम एव विद्येतेत्येवं व्याप्यत्वमश्नुते ।  
तथानग्नावधूमेन व्याप्ते धूमस्ततश्च्युतः ॥ १२३ ॥  

अन्यत्रानवकाशत्वाद् व्याप्यते ध्रुवमग्निना ।  
व्यापकौ तु यदोच्येते भावाभावौ तदा ततः ॥ १२४ ॥  

तत्र तदा वैधर्म्यादेव विपक्षव्यतिरेके सिद्धे किं साधर्म्येणेत्याशङ्क्याह—
**साहित्यमात्रमि**त्यर्धेन । असाधारणेऽपि विपक्षव्यतिरेकदर्शनात् [^1_pg336]तन्निवृत्तये
सपक्षान्वयप्रतिपत्तिफलं साधर्म्यमित्यर्थः । कथं पुनस्तत्प्रयोक्तव्यमित्याह—
**व्याप्यव्यापकेति** । यादृगन्वयसिद्धये साधर्म्यदृष्टान्तेन हेतुसाध्यभावयोर्धूमाग्नयोः
व्याप्यव्यापकभावः प्रदर्शितः, [^2_pg336]तथा विपक्षव्यतिरेकसिद्धये तयोरभावयोः विपरीत-
व्याप्तिप्रतिपादकवैधर्म्यवाक्यं प्रयोक्तव्यम्—यत्रानग्निस्तत्राधूम एव इति ।



यथैव साधर्म्यवाक्यं हेतुभावस्य साध्यभावेन व्याप्तिं प्रतिपादयत् हेतुभावे
साध्यविपर्ययव्यतिरेकद्वारेण साधनाङ्गतां प्रतिपद्यते, तथा वैधर्म्यवाक्यमपि
साध्यविपर्ययस्य साधनविपर्ययेण व्याप्तिं प्रतिपादयत् साध्यविपर्ययेऽनग्नौ साधन-
धूमच्युतिद्वारेण साधनाङ्गतां प्रतिपद्यत इत्याह—**धूमभाव इति** श्लोकद्वयेन ।



यदि तु यथाग्निभावो धूमभावं प्रति व्यापकत्वेन दर्शितः साधर्म्यवाक्येन
तथा तदभावोऽप्यनग्निर्हेत्वभावमधूमं प्रति व्यापकत्वेन कथ्यते, तदानग्निनाधूमस्य
नियतत्वेन हेत्वभावे साध्यं नास्तीति दर्शितम् । अनग्निस्त्वधूमेनानियत इत्यनग्ने-
र्विपक्षस्य व्याप्याद् धूमात् प्रच्युतिर्न[^3_pg336] कथितेति वैधर्म्यस्य साधनाङ्गता न
स्यादित्याह—**व्यापकाविति** ।

[^1_pg336]: तन्विवृत्तयेम.....न्वय. मा.

[^2_pg336]: तथाहिपक्ष. मा.

[^3_pg336]: प्रच्युनिर्न........तेति. मा.

<pb n="336"/>

नैव व्याप्याद् विपक्षस्य प्रच्युतिः कथिता भवेत् ।  
तस्माद् धूमेन साध्यत्वमग्नेः प्रार्थयते यदा ॥ १२५ ॥  

तदानग्निरधूमेन व्याप्तेर्वापि विपर्यये ।  
अनग्न्यधूमसाहित्ये व्याप्तेर्वापि विपर्यये ॥ १२६ ॥  

न प्रस्तुतो[^1_pg337]पयोगः स्यादन्यद् वापि प्रसाध्यते ।  
तत्राप्यर्थस्य शून्यत्वं द्वाभ्यामेकेन वा भवेत् ॥ १२७ ॥  

यदनित्यं तु तन्मूर्तमणुवद् बुद्धिवत् खवत् ।  
साध्येन व्याप्तिसिध्यौ [^2_pg337]च व्यतिरेकोऽत्र कथ्यते ॥ १२८ ॥  

तस्माद् धूमस्य गमकत्वमिच्छतानग्निरधूमेन व्याप्तः कथयितव्य इत्याह—
**तस्मादिति** ।



एवं तावद् वैधर्म्यदृष्टान्तं प्रतिपाद्येदानीं—“वदत्यर्थं स्वशक्त्या च
शब्दो वक्त्रनपेक्षया”—इत्यनेन न्यायेन वैधर्म्यदृष्टान्ताभासप्रसक्तिं प्रदर्शयितु-
माह—**अनग्नीति** । “तत्राज्ञानाद् यदा वक्ता” इत्यनेन न्यायेन सहभावा-

[^3_pg337]विवक्षया साहित्यमात्रं प्रतिपादयति, विवक्षन्नपि वा साध्याभावस्य हेत्वभावेन
व्याप्तिं तत्प्रतिपादकं वाक्यं प्रमाणं नोच्चारयति, अधूमं वानग्निना नियतं प्रतिपाद-
यति, तदा साहित्यपक्षेऽनग्नेरधूमेनानियतत्वात् प्रतिज्ञातविपक्षव्यतिरेकोपयोगितां न
स्यात् ; विपर्ययेऽप्यधूमस्यानग्निना नियतत्वेनानग्निस्ततो निवर्तमानोऽधूमं गमय-
तीति प्रस्तुतविपरीतं स्यादित्यर्थः ।



तथा—नित्यः शब्दोऽमूर्तत्वात् यदनित्यं तन्मूर्तम् इत्येवं सम्यक् प्रयुक्ते
वैधर्म्ये यदार्थस्तथा नास्ति साध्यहेतूभयव्यावृत्तिशून्यतया, तदापि वैधर्म्याभास-
तेत्याह—**यत्राप्यर्थस्येति** ।



नित्यत्वेऽमूर्तत्वस्य हेतोर्व्यतिरेकमुखेन व्याप्तिसिद्ध्ये वैधर्म्यदृष्टान्तः
प्रयुज्यते । साध्यहेतूभयव्यावृत्तिशून्ये वस्तुनि परमाण्वादौ विपक्षव्यतिरेकाभावेन
वैधर्म्याभासतेत्याह—**साध्येनेति** ।

[^1_pg337]: उपकारः. चौ. मु.

[^2_pg337]: व. चौ. मु.

[^3_pg337]: विवक्षया विवक्षन्नपि वा साध्याभावस्य हेत्वभावेन व्याप्तिप्रतिपादकं वाक्यं प्रमाणं
नोच्चारयति साहित्यमात्रमधूमम्. मा.

<pb n="337"/>

यस्यायं नास्त्यसौ हेतुस्तेन साध्येन नाप्यते ।  
तेन दृष्टेऽपि साहित्ये न सर्वो गम्य इष्यते ॥ १२९ ॥  

सहदृष्टिर्न सम्बन्धो व्याप्तिर्नैव च तावता ।  
मूर्तानित्यत्वयुक्तेऽपि तस्मादङ्गीकृते घटे ॥ १३० ॥  

कर्मादौ व्याप्त्यभावेन न दृष्टान्तत्वमिष्यते ।  
अशेषापेक्षितत्वाच्च सौकर्याच्चाप्यदर्शनात् ॥ १३१ ॥  

साधने यद्यपीष्टोऽत्र व्यतिरेकोऽनुमां प्रति ।  
तावता न ह्यनङ्गत्वं युक्तिः [^1_pg338]शब्देऽभिधास्यते ॥ १३२ ॥  

बोधप्रसङ्गो भेदानां न चाव्यार्तेर्भविष्यति ।  
अस्ति सामान्यवस्त्वेषु [^2_pg338]व्यापित्वं तत्र गम्यताम् ॥ १३३ ॥  

तेन नित्यः शब्दोऽमूर्तत्वात् जातिवत्—इति दृष्टेऽपि सपक्षान्वये साध्य-
हेतूभयव्यावृत्तिशून्यता विपक्षव्यतिरेकाभावान्नास्ति गम्यगमकभाव इत्याह—
**तेन**त्यर्धेन ।



इदानीमुभयाभावयुक्तेऽपि वस्तुनि—यदनित्यं तन्मूर्तं घटवत् इति व्याप्ति-
शून्यतया वैधर्म्याभासतेत्याह—**मूर्तानित्यत्वयुक्त इति** ।



“साध्येन व्याप्तिसिद्धौ च व्यतिरेकोऽत्र कथ्यते ।” इत्युक्तम्, तद-
नुपपन्नमित्याशङ्क्यते—अशेषविपक्षापेक्षित्वेनादर्शनमात्रवसेयत्वेन च सुखग्राह्य-
त्वादन्वयनिरपेक्षस्य व्यतिरेकमात्रस्यैवाङ्गत्वात् ; अन्वयस्तु दर्शनादवसेयः ; न च
तत् सर्वत्र सपक्षे संभवति सकलसपक्षग्रहणाभावेन—इत्याशङ्क्याह—**अशेषेति**
सार्धेन श्लोकेन । यद्यपि विपक्षव्यतिरेकस्याङ्गत्वम् ; तथापि नान्वयनिरपेक्षस्य
असाधारणेऽपि भावादित्यर्थः ॥



यत्तु सकलसपक्षग्रहणासम्भवेनान्वयग्रहणस्याशक्यत्वेनागमकत्वमाशङ्क्यते,
तत्राप्याह—**बौधेति** । धूमत्वमग्नित्वेनान्वितं सपक्षेऽवगन्तव्यमसाधारणाशङ्का-
निवृत्त्यर्थम् । तत्त्वेकस्मिन्नपि धूमस्वलक्षणे सकलमस्तीति नान्वयग्रहणमशेषस्व-

[^1_pg338]: शाब्दे हि वक्ष्यते. चौ. मु.

[^2_pg338]: व्यापिता. चौ. मु.

<pb n="338"/>

केचित् साधर्म्यदृष्टान्ते व्याप्त्यापि कथिते पुनः ।  
वैधर्म्योक्तिमपीच्छन्ति व्यावृत्तिनियमेच्छया ॥ १३४ ॥  

हेतौ साधर्म्यदृष्टान्तात् साध्येनैवावधारिते ।  
व्यावृत्तिः सर्वतः प्राप्ता साध्याभावे नियम्यते ॥ १३५ ॥  

तत्तु मन्दमलं यस्मात् [^1_pg339]पक्षेऽप्येतन्निरूपितम् ।  
व्यापकाभावमात्रं हि व्याप्यान्नित्यं निवर्तते ॥ १३६ ॥  

तस्माद् यथैव शुक्लत्वे पटस्योक्ते विरोधिनाम् ।  
निवृत्तिर्न तु दैर्ध्यादेस्तथात्रापि भविष्यति ॥ १३७ ॥  

द्वैविध्यं नोपपन्नं तु यथैव ह्यग्निधूमयोः ।  
प्रत्यक्षदृष्टः सम्बन्धो गतिप्राप्त्योस्तथैव हि ॥ १३८ ॥  

लक्षणग्रहणापेक्षमित्यर्थः । “व्याप्त्या साधर्म्य उक्ते च न वैधर्म्यमपेक्षत” इति
दर्शनम् ‘यदा तु नाम कदाचिदेवमापतति तदैवं प्रयोक्तव्यमि[^2_pg339]त्यन्तेन निरा-
कृतम् ।’ अपरेषां तु दर्शनम्—यत् कृतकं तदनित्यमेव—इत्युक्ते नित्यवदन्य-
त्रापि निवृत्तौ सत्यां नित्यत्वे तु कृतकत्वं नास्तीति व्यावृत्तिनियमेच्छया वैधर्म्य-
मपि प्रयोक्तव्यमित्याह—**केचिदिति** द्वयेन ।



तदयुक्तमित्याह—**तत्त्विति** द्वयेन ।



कृतकत्वोद्देशेनानित्यत्वमुपादीयमानं प्रसक्तस्यैव व्यवच्छेदं करोति नित्यत्वं
च विरोधित्वेन प्रसक्तम् ; यतो यथा शुक्लादीनां विशेषणत्वं विरोधिनीलादिव्यव-
च्छेदेन तथात्रापि भविष्यति ; तदेतत् पक्षेऽपि निरूपितम्—



“नियमस्तद्विपक्षाच्च कल्प्यते नाविरोधिनः” इति ।



“तत्तु द्विविधम्” इत्यादि भाष्यम् ; तदाक्षिपन्नाह—**द्वैविध्यमिति**
श्लोकद्वयेन । यथैव धूमत्वाग्नित्वयोः प्रत्यक्षत्वेन महानसादौ प्रत्यक्षदृष्टः सम्बन्धः,
तथैव ‘चलति’ इति प्रत्ययालम्बनत्वेन गमनस्य प्रत्यक्षत्वाद् देवदत्तादौ प्रदे-
शान्तरप्राप्त्या सह प्रत्यक्षदृष्ट एव सम्बन्धः । ‘चलति’ इति प्रत्ययस्य संयोग-
विभागमात्रालम्बनत्वेन गमनस्य नित्यानुमेयतेति चेत्, एवमपि प्रत्यक्षदृष्टतानुमान-
दृष्टता च वक्तव्या ; किमिदम् “सामान्यतो दृष्टसम्बन्धम्” इति ? न च ‘अयं

[^1_pg339]: पेक्षेऽप्येवम्. चौ. मु.

[^2_pg339]: त्यर्थः । अपरेषाम्. मा.

<pb n="339"/>

आदित्येऽनुपलब्धिश्चेन्न देशेऽप्यधुनातने ।  
क्वचित् तत्रोपलब्धिश्चेद् देवदत्तेऽपि दृश्यताम् ॥ १३९ ॥  

यदि धर्म्यन्तरापेक्षा तत्र सामान्यदृष्टता ।  
स्यादग्निधूमयोः सैवं तस्मादेवं प्रचक्षते ॥ १४० ॥  

प्रत्यक्ष[^1_pg340]दृष्टः सम्बन्धो ययोरेव विशेषयोः ।  
गोमयेन्धनतज्जन्यविशेषादिमतिः कृता ॥ १४१ ॥  

चलति’ इति प्रत्ययः संयोगविभागमात्रालम्बनः ; संयोगविभागव्यतिरेकेणान्य-
स्यापि प्रतिभासनात्, अचलतोऽपि ‘चलति’ इति प्रत्ययप्रसङ्गात्, अविरतसंयोग-
विभागालम्बनत्वेऽप्यतीतवर्तमानभाविनामेकस्यालम्बनत्वेनाविशेषात्, पुरुषभूमि-
गतयोश्च संयोगविभागयोरुभयत्र ‘चलति’ इति प्रत्ययप्रसङ्गात् । प्रत्यक्षावगत-
संयोगविभागलिङ्गजन्योऽयमिति चेन्न, अपरोक्षतया युगपच्चलनसंयोगविभागयोः
प्रतिभासनात्, सम्बन्धग्रहणासम्भवाच्च, यतो नित्यं संयोगविभागानुमेयैव
गतिः । नापि सयोगविभागयोरन्यथानुपपद्यमानयोश्चलनावगततिकारकत्वम्,
अपरोक्षतया युगपत् प्रतिभासनादित्युक्तत्वात् । आदित्येऽनुमेयत्वादप्रत्यक्षतेति
चेत्, एतदग्नित्वस्यापि साध्यधर्मिणि तुल्यम् । महानसादौ धूमत्वाग्नित्वयोः प्रत्य-
क्षत्वे प्रत्यक्षदृष्टसम्बन्धतेति चेत् , एतदपि देवदत्तादौ गतिप्राप्त्योः प्रत्यक्षत्वेन
तुल्यम् । तस्मादुभयोरपि प्रत्यक्षदृष्टसम्बन्धत्वेन द्वैविध्यमनुपपन्नमित्यर्थः ॥



अथैकस्मिन् धर्मिणि देवदत्ताख्ये गतिप्राप्त्योः सामान्यतः प्रत्यक्षेण
सम्बन्धमुपलभ्यादित्याख्ये धर्मिणि देशान्तरप्राप्तिदर्शनेन गत्यनुमानं सामान्यतो-
दृष्टसम्बन्धमनुमानमुच्यते ; एतदप्यग्निधूमयोर्महानसादौ सामान्यत एव सम्बन्ध-
दर्श[^2_pg340]नादविशिष्टमित्युभयोः सामान्यतोदृष्टसम्बन्धत्वेन द्वैविध्याभाव इत्याह—<q>यदि
धर्म्यन्तरापेक्षेति</q> त्रिपाद्या । एवं द्वैविध्यमाक्षिप्य प्रतिसमाधास्यन्नाह—<q>तस्मा-
देवमिति</q> पादन्यूनेन श्लोकत्रयेण । यस्मिन्नेव धर्मिणि गोमयेन्धनजन्याग्निविशे-
षतज्जन्यधूमविशेषयोः सम्बन्धग्रहणं तस्मिन्नेव कालान्तरे धूमविशेषदर्शनेन पुनः
पुनः सन्दिह्यमानसद्भावस्य यदग्नेरनुमानम्, तत् प्रत्यक्षदृष्टसम्बन्धमुच्यत इत्य-

[^1_pg340]: दृष्टसम्बन्धम्. चौ. मु.

[^2_pg340]: नादित्यविशिष्टम्. मा.

<pb n="340"/>

तद्देशस्थेन तेनैव गत्वा कालान्तरेऽपि तम् ।  

[^1_pg341]यदाग्निं बुध्यते तस्य पूर्वबोधात् पुनः पुनः ॥ १४२ ॥  

सन्दिह्यमानसद्भाववस्तुबोधात् प्रमाणता ।  
विशेषदृष्टमेतच्च लिखितं विन्ध्यवासिना ॥ १४३ ॥  

आकृत्योरेव चैषेष्टा व्यवच्छेदेन केनचित् ।  
हेतुसाध्यव्यवस्थेति विशेषो नोपदर्शितः ॥ १४४ ॥  

अग्निधूमान्तरत्वे च वाच्ये सामान्यतो मितौ ।  
सामान्यदृष्टमेकान्तादत्रेत्यादित्य उच्यते ॥ १४५ ॥  

सामान्यविषयत्वं च [^2_pg341]प्रत्यक्षस्य प्रसाधितम् ।  

भिप्रायः । ननु विशेषदृष्टत्वेनैतस्य “धूमाकृतिदर्शनादग्न्याकृतिविज्ञानम्” इति
भाष्यमनुपपन्नमिति चोदयति—**विशेषदृष्टमि**त्यर्धेन ॥



तत्र परिहारमाह—**आकृत्योरिति** । नात्र स्वलक्षणयोर्गम्यगमकभावः,
सम्बन्धग्रहणकालावगतयोर्विनष्टत्वात् ; आकृत्योरेव गोमयेन्धनादिना केनचिद-
वच्छेदेनावच्छिन्नयोर्गम्यगमकभाव इत्यर्थः । धर्म्यन्तरे तु देवदत्ताख्ये गतिप्राप्त्योः
सम्बन्धमुपलभ्यादित्यगत्यनुमानं सामान्यतोदृष्टसम्बन्धाभिलप्यत् ॥



एवं तर्हि धर्म्यन्तरविवक्षायां सामान्यतोदृष्टसम्बन्धस्याप्येतदेवोदाहरण
दातव्यम् “धूमाकृतिदर्शनादग्न्याकृतिविज्ञानम्” इति किमुच्यते “देवदत्तस्य”
इति—इत्याशङ्क्याह—**अग्निधूमान्तरत्व इति** । सत्यमेवमेतत्, आदित्यो-
दाहरणात् कदाचित् तत्र [^3_pg341]न प्रत्यक्षदृष्टता संभवति, सर्वदादित्ये देशान्तर-
प्राप्त्यानुमेयत्वाद् गतेरित्यर्थः ॥



नन्ववस्तुत्वेन सामान्यस्य स्वलक्षणविषयं प्रत्यक्षम् । तदुक्तम्—[^4_pg341] “स्वलक्ष-
णविषयं प्रत्यक्षम्, सामान्यविषयमनुमानम्” [^5_pg341]इति । अतः कथं धूमाकृतिदर्श-
नादग्न्याकृतिविज्ञाने प्रत्यक्षदृष्टसम्बन्धतेत्याशङ्क्याह—**सामान्यविषयत्वं चेति**

[^1_pg341]: यदाग्निर्बुध्यते. चौ. मु.

[^2_pg341]: प्रत्यक्षविषयत्वं च सामान्यस्य. मा.

[^3_pg341]: Omitted. न. मा.

[^4_pg341]: स्वलक्षणाविषयम्. मा.

[^5_pg341]: Omitted. इति. मा.

<pb n="341"/>
वस्तुत्वं चात्र हेतुर्वा द्वयस्याप्यभिधीयते ॥ १४६ ॥  

धूमादग्न्यनुमानस्य वस्त्वालम्बनता भवेत् ।  
अभावान्यप्रमाणत्वात् स्वार्थे श्रोत्रादिबुद्धिवत् ॥ १४७ ॥  

सामान्यस्य च वस्तुत्वं प्रत्यक्षग्राह्यतापि च ।  
अभावान्यप्रमेयत्वादसाधारणवस्तुवत् ॥ १४८ ॥  

सामान्यं नानुमानेन विना यस्य प्रतीयते ।  
न च लिङ्गविनिर्मुक्तमनुमानं प्रवर्तते ॥ १४९ ॥  

असामान्यस्य लिङ्गत्वं न च केनचिदिष्यते ।  
न चानवगतं लिङ्गं किञ्चिदस्ति प्रकाशकम् ॥ १५० ॥  

तस्य [^1_pg342]चाप्यनुमानेन स्यादन्येन गतिः पुनः ।  
तदुत्पत्तिश्च लिङ्गात् स्यात् सामान्य[^2_pg342]ज्ञानसंहितात् ॥ १५१ ॥  

**वस्तुत्वं** चेत्यन्तेन । “निर्विकल्पकबोधेऽपि द्व्यात्मकस्यापि वस्तुनः । ग्रहणम्”
इत्यत्र प्रसाधितमित्यर्थः । अत्रैव तावत् स्वलक्षण[^3_pg342]विषयताप्रत्यक्षस्य साधकं चेति
प्रमाणमुच्यत इत्याह—**अत्र हेतुरिति** शेषेण । तदाह—**धूमादिति** । धूमा-
दग्न्यनुमानं धर्मि,—**अत्र हेतुरिति** शेषेण । तदाह—**धूमादिति** । धूमा-
दग्न्यनुमानं धर्मि, वस्त्वालम्बनमिति साध्यो धर्मः, अभावान्यत्वे सति प्रमाण-
त्वादिति हेतुः, स्वार्थे श्रोत्रादिबुद्धिवदिति दृष्टान्तः ॥



सांप्रतं [^4_pg342]सामान्यस्य वस्तुत्वसिद्धौ प्रत्यक्षग्राह्यतायां च प्रमाणमाह—
**सामान्यस्येति** । सामान्यं धर्मि, वस्तु प्रत्यक्षग्राह्यं तदिति साध्यधर्मद्वयम्,
अभावान्यत्वे सति प्रमेयत्वादिति हेतुः स्वलक्षणवदिति दृष्टान्तः । एवं सिद्धे
सामान्यस्य प्रत्यक्षत्वे सिद्धा धूमाकृतिदर्शनादग्न्याकृतिविज्ञानस्य प्रत्यक्षदृष्टसम्ब-
न्धतेति ॥



अनुमानैकसमधिगम्ये तु सामान्ये लिङ्गस्य—नार्थशब्दविशेषस्य—
इत्यनेन न्यायेन(?) सामान्यरूपत्वे सत्यनुमेयत्वेनानवस्थानादनुमानव्यवहारोच्छेद-
प्रसङ्ग इत्याह—**सामान्यमित्यादिना** श्लोकद्वयेन ॥

[^1_pg342]: न. वाप्यनु. चौ. मु.

[^2_pg342]: ज्ञानसंहतात्. चौ. मु.

[^3_pg342]: विषयप्रत्यक्षनिदर्शनेनानुमानविषयं धर्मि प्रसाध्य तस्य वस्तुतायाः साधकं प्रत्यक्ष-
त्त्वस्य साधकं चेति—इति भाव्यमिति भाति.

[^4_pg342]: सामान्यवस्तुत्व. मा.

<pb n="342"/>

तस्य चाप्यनु[^1_pg343]मानस्य भवेल् लिङ्गेन चोद्भवः ।  
अनुमानान्तरादेव ज्ञातेनैवं च [^2_pg343]कल्पिते ॥ १५२ ॥  

लिङ्गलिङ्ग्यनुमानानामानन्यादेकलिङ्गिनि ।  
गतिर्युगसहस्त्रेषु बहुष्वपि न विद्यते ॥ १५३ ॥  

अथ सामान्यभूतेऽपि लिङ्गेऽन्यस्माद् गतिर्भवेत् ।  
प्रमाणादप्रमाणाद् वा [^3_pg343]लिङ्गिन्यपि तथा भवेत् ॥ १५४ ॥  

एवमप्यनुमानस्य नित्योच्छेदः प्रसज्यते ।  
प्रमाणान्तर[^4_pg343]मेयं स्यात् सामान्यस्यावबोधकम् ॥ १५५ ॥  

अप्रमाणावबुद्धाद् वा ल्लिङ्गाल्लिङ्गिनि या मतिः ।  
सापि मिथ्या भवेन्नित्यं बाष्पजाताग्निबुद्धिवत् ॥ १५६ ॥  

नन्वप्रमाणभूतापि सम्बन्धस्मृतिरिष्यते ।  
यथा लिङ्गिगतौ हेतुस्तथा लिङ्गतिर्भवेत् ॥ १५७ ॥  

अथ सामान्यभूतस्यापि लिङ्गस्य प्रत्यक्षानुमानव्यतिरिक्तेन विज्ञानान्तरेण,
ग्रहणम्, यथोक्तम्—“अन्यदेवेदं तत्सहचरसमुदायविषयं स्मार्तमभेदेन ज्ञान-
मुत्पद्यते” इति तदनुपपन्नम् । तद्विज्ञानान्तरं प्रत्यक्षानुमानव्यतिरिक्तं प्रमाण-
मप्रमाणं वाभ्युपगम्येत ? तत्र प्रमाणपक्षे तावद् दूषणमाह—**अथेति** श्लोकद्वयेन ।
एवमप्यनुमानोच्छेद एव ; एतदेव प्रमाणान्तरमनुमेयस्यापि सामान्यस्य ग्राहकं
भविष्यति किमनुमानेनेत्यर्थः ॥



अथाप्रमाणभूतम् ; तत्राह—**अप्रमाणेति** । सर्वमेवानु[^5_pg343]मानमप्रमाणं प्राप्तम्,
अप्रमाणावगतलिङ्दजन्यत्वेन धूमविज्ञानविषयीकृतबाष्पजाताग्निबुद्धिवदित्यर्थः ॥



ननु व्याप्तिस्मरणमप्रमाणमप्यनुमितावङ्गत्वेनेष्टम् ; एवं हि लिङ्गग्राहकमपि
भविष्यतीति चोदयति—**नन्वप्रमाणेति** ॥

[^1_pg343]: मानत्वात्. चौ. मु.

[^2_pg343]: कल्पने. चौ. मु.

[^3_pg343]: तथालिङ्गिगतिः. चौ. मु.

[^4_pg343]: एवं स्यात्. चौ. मु.

[^5_pg343]: मानं प्रमाणम्. मा.

<pb n="343"/>

तत्र यत् पूर्वविज्ञानं तस्य प्रामाण्यमिष्यते ।  
तदुपस्थानमात्रेण स्मृतेः स्याच्चरितार्थता ॥ १५८ ॥  

न तु लिङ्गतौ किञ्चित् प्रमाणमुपपद्यते ।  
तदभावात् स्मृतिश्चात्र न कथञ्चित् प्रवर्तते ॥ १५९ ॥  

स्मार्तमेतदभेदेन विज्ञानमिति यो वदेत् ।  
तस्य वन्ध्यासुतेऽप्यस्ति नूनं स्मरणशक्तता ॥ १६० ॥  

न चासाधारणोऽर्थात्मा सामान्यज्ञानकारणम् ।  
यस्मान्नास्याविनाभावस्तेन दृष्टः कथञ्चन ॥ १६१ ॥  

स्याद् वा सम्बन्धदृष्ट्यासौ सामान्यं कृतकत्ववत् ।  
न ह्यसाधारणं वस्तु पूर्वत्रेह च विद्यते ॥ १६२ ॥  

तत्र परिहारमाह—**तत्रेति** । व्याप्तिग्राहकप्रमाणपर्युपस्थानेन तस्योपयोगः ।



तत्र लिङ्गग्राहकं प्रत्यक्षमनुमानं वा प्रवृत्तम्, स्वलक्षणविषयत्वात् प्रत्यक्षस्य ;
अनुमानग्रहणे वानवस्थेत्याह—**न तु लिङ्गतावि**त्यर्धेन । तदभावेन च स्मार्त-
तापि लिङ्गज्ञानस्य दुर्भणैवेत्याह—**तदभावादि**त्यर्धेन ॥



एवं सत्यपि स्मरणमुच्यमानं वन्ध्यासुतस्मरणतुल्यमायातीत्याह—<q>स्मार्त-
मेतदभेदेनेति</q> ॥



ननु धूमस्वलक्षणस्यैव लिङ्गत्वमत द्रूपपरावृत्त्या, तस्य च प्रत्यक्षावसेयत्वात् ;
लिङ्गग्रहणे नानवस्थेत्याशङ्क्याह—**न चेति** । न धूमस्वलक्षणस्वरूपतया लिङ्गत्वम्,
पर्वतस्थस्य रसवतीस्थेनाग्निस्वलक्षणेन सहानन्वयात् ; रसवतीस्थस्याप्यपक्षधर्म-
त्वेन । अधूमव्यावृत्तिरपि धूमस्वलक्षणादन्या वानन्या वा स्यात् ; अन्यत्वे सति
न प्रत्यक्षावसेया ; अनन्यत्वे तु स्वलक्षणस्वरूपानतिरिक्तैवेत्यर्थः ॥



अथ रसवतीस्थस्यैव धूमस्वलक्षणस्यावगतान्वयस्य पर्वतेऽपि सद्भाव इष्यते,
हन्त ! तर्हि सामान्यमेव तत् प्राप्तमित्याह—**स्याद्वेति**॥


<pb n="344"/>

न चाप्यव्यप[^1_pg345]देशस्य विकल्परहितस्य च ।  
विना पूर्वानुसन्धानाल्लिङ्गत्वमुपपद्यते ॥ १६३ ॥  

[^2_pg345]कल्प्यन्तेऽपि विशेषा ये तेऽप्यलिङ्गमनन्वयात् ।  
एतस्मादेव हेतोः स्यात् तज्ज्ञानस्याप्यलिङ्गता ॥ १६४ ॥  

सामान्यरूपतायां [^3_pg345]च तथैवानवधारणम् ।  
क्वचिद् वा दृष्टसम्बन्धे सर्वः प्रत्यायको भवेत् ॥ १६५ ॥  

सम्बन्धानु[^4_pg345]भवेऽप्येवमेषितव्यं च लिङ्गिना ।  
अनुमानप्रवृत्तेश्च [^5_pg345]प्राङ्मानं तत्र नास्ति ते ॥ १६६ ॥  

इतश्च स्वलक्षणस्य लिङ्गत्वं नास्तीत्याह—**न चापीति** । यो हि पर्वत-
धर्मतयाग्निकार्यत्वेन च विकल्पास्पदं न भवति, तस्य कथं लिङ्गत्वमित्यर्थः ॥



अथ धूमस्यैवान्यत्र व्यावर्तमानस्य काल्पनिकीं विशेषरूपतामभ्युपगम्य
लिङ्गत्वमुच्यते, तत्राप्याह—**कल्प्यन्तेऽपी**त्यर्धेन । विशेषाणामपि स्वलक्षणवदन-
न्वयादित्यर्थः । नापि धूमज्ञानस्याग्निज्ञानं प्रति लिङ्गत्वम्, अनन्वयादेवेत्याह—
**एतस्मादि**त्यर्धेन ॥



अथ सामान्यरूपतामभ्युपगम्यान्वय इष्यते, तत्रापि स्वलक्षणविषयत्वात्
प्रत्यक्षेणाग्रहणम्, अनुमानेन ग्रहणे तथैवानवस्थयानवधारणमित्याह—**सामान्ये**-
त्यर्धेन । अथ स्वलक्षणस्यैव रसवतीस्थस्यान्वयग्रहणम्, पर्वतस्थस्य च लिङ्गत्वम्,
तत्राप्याह—**क्वचिदि**त्यर्धेन ॥



इतश्चानुमानैकसमधिगम्ये सामान्ये सत्यनुमानोच्छेद इत्याह—<q>सम्ब-
न्धानुभव इति</q> । सम्बन्धग्रहणसव्यपेक्षमनुमानम् ; न च भवत्पक्षे सम्बन्धग्राहकं
प्रमाणमस्ति । सामान्ययोर्गम्यगमकभावः ; न च तयोः सम्बन्धः प्रत्यक्षावसेयः,
स्वलक्षणविषयत्वात् प्रत्यक्षस्य ; नाप्यनुमानावसेयः, अनवस्थाप्रसङ्गादित्यर्थः ॥

[^1_pg345]: देशस्य. चौ. मु.

[^2_pg345]: कल्पन्ते. मा.

[^3_pg345]: वा. चौ. मु.

[^4_pg345]: भवोऽवश्यमेषितव्यश्च. चौ. मु.

[^5_pg345]: त्तेश्च प्राग्ज्ञानम्. चौ. मु.

<pb n="345"/>

न चापि वासनामात्राल्लिङ्गज्ञानस्य सम्भवः ।  
लिङ्गिज्ञानं च तद्वत् स्यात् त्रिरूपाल्लिङ्गतो न तत् ॥ १६७ ॥  

[^1_pg346]यत्राभावस्य लिङ्गत्वं न चासावानुमानिकः ।  
प्रमाणा[^2_pg346]न्तरवेद्यत्वात् तत्र दोषो न जायते ॥ १६८ ॥  

प्रत्यक्षावगताल्लिङ्गाद् यस्य [^3_pg346]लिङ्गिगतिर्भवेत् ।  
तस्य नातोऽधिकं किञ्चित् प्रार्थनीयं प्रसज्यते ॥ १६९ ॥  

यत्राप्यनुमिताल्लिङ्गाल्लिङ्गिनोग्रहणं भवेत् ।  
तत्रापि मौलिकं लिङ्गं [^4_pg346]प्रत्यक्षादेव गम्यते ॥ १७० ॥  

लिङ्गत्वं कृतकत्वादौ क्रियायाः कारकस्य वा ।  
प्रत्यक्षत्वं च तस्येष्टमिति दूरं न गम्यते ॥ १७१ ॥  

नन्वनुमानेन लिङ्गग्रहणे सत्यनवस्था ; प्रत्यक्षानुमानव्यतिरिक्तं तु वासना-
मात्रबलेन विज्ञानमुत्पद्यमानं लिङ्गग्राहकं भविष्यतीति नानवस्थेत्याशङ्क्याह—
**न चापीति** । यदि वासनाबलेन लिङ्गग्राहकं विज्ञानमुत्पद्यमानं प्रमाणमिष्येत,
तदा प्रत्यक्षानुमानव्यतिरिक्तप्रमाणप्रसङ्गः । लिङ्गसामान्यवच्च लिङ्गिसामान्यस्यापि
परोक्षस्य तदेव ग्राहकं भविष्यतीति किमनुमानेन ? तदाप्यनुमानत्रैरूप्यवर्जि-
तत्वादित्यर्थः ॥



अभावगम्येऽपि लिङ्गे तस्यानुमानात् प्रमाणान्तरत्वेन नानवस्थेत्याह—
**यत्राभावस्येति** ॥



अस्मत्पक्षे तु नायं दोष इत्याह—**प्रत्यक्षावगतादिति** ॥



अनुमितानुमाने तु सत्यपि लिङ्गस्यानुमेयत्वे लिङ्गग्राहकस्य प्रत्यक्षपूर्वकत्वे
नानवस्थेत्याह—**यत्राप्यनुमितादिंति** ॥



नदु यद्यनुमानगम्ये लिङ्गे सत्यनवस्था, कृतकत्वस्य तर्हि न स्याल्लिङ्गत्व-
मनित्यत्वावगतौ ; क्रियाकारकसम्बन्धो हि तत् कृतकत्वम्, “कृत्तद्धितसमासेषु
सम्बन्धाभिधानं भावप्रत्ययेन” इति स्मरणात् ; तस्य चान्वयव्यतिरेकलिङ्गानुमेय-
त्वेनानवस्थेत्याशङ्क्याह—**लिङ्गत्वमिति** । उत्पत्तिक्रियैवानित्यत्वावगतौ लिङ्गम् ;

[^1_pg346]: तत्र. चौ. मु.

[^2_pg346]: गम्यत्वात्. चौ. मु.

[^3_pg346]: लिङ्गिनि. चौ. मु.

[^4_pg346]: प्रत्यक्षाद्येन. मा.

<pb n="346"/>

एवं शब्दोपमानादौ सामान्याश्रयता यतः ।  
तद्दौस्थित्येन दौस्थित्यं सर्वत्रातः प्रसज्यते ॥ १७२ ॥  

तस्मात् प्रत्यक्षपूर्वत्वं प्रमाणान्तर [^1_pg347]इष्यताम् ।  
प्रत्यक्षत्वं च सामान्ये नान्यथा हि गतिर्भवेत् ॥ १७३ ॥  

प्रत्यक्षालम्बनत्वं च विशेषस्य कथं भवेत् ।  
यदा वस्त्वन्त[^2_pg347]रापेक्षः सामान्यांशः स कीर्त्यते ॥ १७४ ॥  

रूपादयो हि सामान्यं सर्वे नीलाद्यपेक्षया ।  
स्वविशेषानपेक्ष्याथ नीलादीनां समानता ॥ १७५ ॥  

ते चापि तावत् सामान्यं यावत् स्युः परमाणवः ।  
द्व्यणुकस्यापि यद्रूपं तद्धि साधारणं द्वयोः ॥ १७६ ॥  

कृतकत्वप्रदर्शनं तदुपलक्षणार्थमेव ; प्रत्यक्षा च क्रियेति साधितम् ; कारकसङ्कीर्तनं
च श्लोके प्रदर्शनार्थम्, न तु कारकस्य प्रत्यक्षता ; शक्तिस्तदवच्छिन्नं वा द्रव्यं
कारकम् ; सा चार्थापत्तिसमधिगम्येति वक्ष्यामः ॥



एवमनुमानैकसमधिगम्ये सामान्ये सति तस्याभावः, तदभावाच्च—



“नार्थशब्दविशेषस्य वाच्यवाचकतेष्यते ।  
तस्य पूर्वमदृष्टत्वात् सामान्यं तूपदेक्ष्यते ॥”।  

इत्यनेन न्यायेन सामान्यविषयत्वेनानुमानवच्छब्दोपमानादीनामप्यभाव इत्याह—
**एवमिति** ॥



उपसंहरति—**तस्मादिति** ॥



एवं धूमाकृतेः प्रत्यक्षदृष्टतासिध्यर्थं सामान्यविषयतापि प्रत्यक्षस्यास्तीति
प्रतिपाद्य इदानीं प्रौढ्या सामान्यमेव प्रत्यक्षमिति साधयितुमाह—**प्रत्यक्षेति** ॥



तद्दर्शयति—**रूपादय इति** श्लोकद्वयेन । सर्वमेव रूपादि द्व्यणुकरूप-
पर्यन्तं नीलादिस्वविशेषापेक्षं सामान्यमित्यर्थः ॥

[^1_pg347]: इष्यते. चौ. मु.

[^2_pg347]: राक्षेपः. मा.

<pb n="347"/>

न चान्त्येन विशेषेण व्यवहारोऽस्ति कस्यचित् ।  
न च प्रत्यक्षता तस्य सङ्घाते केवलस्य वा ॥ १७७ ॥  

भेदेनागृह्य[^1_pg348]माणश्च न भेदो ग्राह्यतां व्रजेत् ।  
न च भिन्नेष्वभिन्नत्वबुद्धिग्राह्यत्वसम्भवः ॥ १७८ ॥  

समुदायो [^2_pg348]न चाप्यस्ति भवतां न च सर्वदा ।  
सर्वेषामसतार्थेन प्रत्ययोत्पत्तिसम्भवः ॥ १७९ ॥  

न चैकजातियोगेन विनास्ति समुदायता ।  
समुदायेऽपि चाणुत्वं [^3_pg348]न तेषामपगच्छति ॥ १८० ॥  

अथ परमाणवः ‘देवदत्तोऽयम्’ इति यत् प्रत्यक्षं तस्यालम्बनम्, तेषां च
विशेषात्मकत्वेन विशेषविषयता प्रत्यक्षस्य ; तदपि नास्तीत्याह—**न चान्त्येनेति** ।
परमाणवो हि समुदिताः प्रत्येकं वालम्बनम् ? न प्रत्येकम्, स्थूलप्रतिभासनात् ;
नापि समुदिताः, घटशरावादिषु बुद्धिप्रमेयवैलक्षण्याभावप्रसङ्गादित्यर्थः ॥

[^*_pg348]अभिन्नप्रतिभासं चेदं विज्ञानमुत्पद्यते ; परस्परविभिन्नाश्च परमाणवः ;
ते कथमभिन्नसंवेदनग्राह्या इत्याह—**भेदेनेति** ॥



नापि परमाणुसमुदायस्यालम्बनत्वम्, समुदायिव्यतिरेकेण समुदायस्य
भवद्भिरनभ्युपगतत्वादित्याह—**समुदायो न चाप्यस्ति भवतामिति** । न चासत
एव समुदायस्यालम्बनत्वेन सर्वदा सर्वेषां ज्ञानोत्पादकत्वमित्याह—<q>न च
सर्वदेति</q> शेषेण ॥



अपि च परस्परविभिन्नानामेकधर्मावच्छेदेन[^4_pg348] समुदायत्वापत्तिर्भवति, न
च तदस्तीत्याह—**न चे**त्यर्धेन । न च परमाणुत्वमेवावच्छेदकमित्याह—
**समुदायेऽपी**त्यर्धेन । अणुत्वावच्छिन्नः कथं स्थूलप्रतिभाससंवेद्य इत्यर्थः ॥

[^1_pg348]: मणस्य नाभेदः. चौ. मु.

[^2_pg348]: न वाप्यस्तिु. चौ. मु.

[^3_pg348]: नैतेषाम्. चौ. मु.

[^4_pg348]: देन च न च समु. मा.

\*: इदम् ‘न च भिन्नेषु’ इत्युत्तरार्द्धमात्रावतरणं संगच्छते ।

<pb n="348"/>

सामान्यमित्यदृश्येऽपि तेन सामान्य[^1_pg349] एव नः ।  
व्यासङ्गिनि[^2_pg349] भवत्येषा धीर्विनाप्येककल्पनात् ॥ १८१ ॥  

व्यासज्यवर्तमानस्य सामान्यस्य यथेन्द्रियैः ।  
ग्रहणं तद्वदेव स्यात् प्रतिव्यक्ति निवेशिनः ॥ १८२ ॥  

मीमांसकैश्च नावश्यमिष्यन्ते परमाणवः ।  
यद्बलेनोपलब्धस्य मिथ्यात्वं कल्पयेद् भवान् ॥ १८३ ॥  

समूहरूपं प्रत्यक्षमदृश्यैः परमाणुभिः ।  

[^3_pg349]यो हरेत शशस्यापि सोऽभावं श्रृङ्गतो वदेत् ॥ १८४ ॥  

समूहपरमार्थत्वे स्थिते [^4_pg349]तद्बुद्धिहेतुका ।  
यदि नामावगम्येत परमाण्वस्तिता पुनः ॥ १८५ ॥  

तस्मात् ‘देवदत्तोऽयम्’ इति ज्ञानं परमाणुकार्यमवयव्याख्यमभिन्नं स्थूल-
मालम्बते, तथा प्रतिभासात् । स तु स्वावयवेषु व्यासज्यवर्तमानत्वात् सामान्य-
मेवेति सामान्यविषयता प्रत्यक्षस्येत्याह—**सामान्यमिति** ॥



एवमेव ‘गौरयम्’ इत्यपि प्रत्यक्षं प्रतिव्यक्तिसमवेतसामान्यग्राहकमि-
त्याह—**व्यासज्येति** ॥



अथ स्थूलप्रतिभासं विज्ञानं परमाणुष्वेवोपपद्यमानत्वात् स्थूलं न कल्पयति,
तत्राप्याह—**मीमांसकैरिति** । ‘देवदत्तोऽयम्’, ‘घटोऽयम्’ इति स्थूल-
प्रतिभासं विज्ञानमुत्पद्यते ; तत्रानुपलभ्यमानमपि सूक्ष्ममस्ति, तद्बलेन चोपलभ्य-
मानस्य बाध इति चित्रम् ॥



यश्च स्थूलप्रतिभासं विज्ञानमुत्पद्यमानं परमाणुष्वेवाभ्युपगम्य स्थूलबाधमाह,
स शशश्रृङ्गाभ्युपगमेन शशबाधं कुर्यादित्याह—**समूहरूपमिति** ॥



कल्प्यमानमपि सूक्ष्मं स्थूलप्रतिपत्त्यन्यथानुपपत्त्यैव कल्प्यत इति न स्थूल-
सम्बाधने समर्थमित्याह—**समूहेति** ॥

[^1_pg349]: मान्यमेव. मा.

[^2_pg349]: व्यासङ्गिनी. मा. चौ, मु.

[^3_pg349]: योऽपह्णते. चौ. मु.

[^4_pg349]: तत्सिद्धिहेतुका. चौ. मु.

<pb n="349"/>

तस्माद् यद् गृह्यते वस्तु येन रूपेण सर्वदा ।  
तत् तथैवाभ्युपेतव्यं सामान्यमथवेतरत् ॥ १८६ ॥  

सत्तादिसामान्यमपेक्ष्य सर्वं [^1_pg350]गोत्वाद्यसाधारणतामुपैति ।  
तस्मादसाधारणमक्षगम्यं वदन्न सामान्यमपह्नुवीत ॥ १८७ ॥  

सामान्यरूपेण न गृह्यते चेत्
किं वास्त्यसाधरणबुद्धिरत्र ।  
यद्वस्तु [^2_pg350]लोकः प्रतिपद्यतेऽत्र[^3_pg350]
द्विधापि तच्छक्यत एव वक्तुम् ॥ १८८ ॥  

<TRAILER>इत्यनुमानपरिच्छेदः ।</TRAILER>

उपसंहरति—**तस्मादिति** ॥



अथवासाधारणविषयत्वेऽपि प्रत्यक्षस्योच्यमाने धूमाकृतेः प्रत्यक्षदृष्टता
नैवापैति, सत्ताद्यपेक्षया धूमत्वस्यापि विशेषरूपत्वादित्याह—**सत्तादीति** ॥



अथवास्तु समान्यरूपतैव धूमत्वादेः, तथापि निर्विकल्पकप्रत्यक्षविषयता
नैवापैति । तदुक्तम्-“निर्विकल्पकबोधे च” इति । अथ ‘सामान्यम्’ इत्येवं
प्रतिभासाभावेनाग्रहणम्, हन्त तर्हि ‘असाधारणम्’ इति प्रतिभासाभावेन
स्वलक्षणस्याप्यग्रहणप्रसङ्ग इत्याह—**सामान्ये**त्यर्धेन । सर्वथा यत् प्रत्यक्षप्रमेय-
मवयवजात्यादि तदुभयमप्युक्तेन प्रकारेण साधारणासाधारणाभ्यां शक्यं व्यपदेष्टु-
मित्यनुपपन्नमेतत्—स्वलक्षणविषयमेव प्रत्यक्षम्, सामान्यविषयमेवानुमानम्—
इतीत्याह—**यदिति** ॥


<trailer>इति भट्टोम्बेकविरचितायां तात्पर्यटीकायां
अनुमानं समाप्तम्</trailer>

[^1_pg350]: गोत्वादि साधारण. चौ. मु.

[^2_pg350]: लोके प्रतिपद्यते. मा.

[^3_pg350]: पद्यतेऽस्मिन्. चौ. मु.

<pb n="350"/>
