+++
title = "०४ प्रत्यक्षसूत्रम्"

+++

सत्संप्रयोगे पुरुषस्येन्द्रियाणां बुद्धिजन्म तत्
प्रत्यक्षमनिमित्तं विद्यमानोपलम्भनत्वात् ॥ १-१-४ ॥

वर्ण्यते सूत्रभेदेन येन प्रत्यक्षलक्षणम् ।  
तेन सूत्रस्य सम्बन्धो वाच्यः पूर्वप्रतिज्ञया ॥ १ ॥  

लक्षणस्याभि[^1_pg122]धानं च केनांशेनोपयुज्यते ।  
किमर्थं चानुमानादेर्लक्षणं नात्र कथ्यते ॥ २ ॥  

न तावदप्रमाणत्वं तेषां नाप्यक्षबुद्धिषु ।  
शक्यतेऽन्तर्गतिर्वक्तुं न च लक्षणतुल्यता ॥ ३ ॥   

केतिदेतत् सूत्रं द्विधा कृत्वा “सत्संप्रयोगे” इत्यादि “तत्प्रत्यक्षम्”
इत्येवमन्तं प्रत्यक्षलक्षणपरत्वेन व्याचक्षते, “अनिमित्तं विद्यमानोपलम्भनत्वात्”

[^2_pg122]इतीदं तस्य धर्मं प्रत्यनिमित्तत्वपरत्वेन । भाष्यकारेण तु सकलमेवेदं सूत्रमनिमि-
त्तत्वपरत्वेन व्याख्यातम् । तत्र पूर्वप्रस्थानपरित्यागे करणमाह वार्तिककारः—
**वर्ण्यत इति** । यः प्रत्यक्षलक्षणपरमिदं सूत्रं व्याचष्टे, तेनास्य “चोदना-
लक्षणोऽर्थो धर्मः” [^3_pg122]इत्यनया प्रतिज्ञया सह सम्बन्धो वक्तव्यः; न चासावस्ती-
त्यभिप्रायः ॥



शब्दप्रमाणाधिकारे च प्रत्यक्षलक्षणमतीवानुपयोगीत्याह—**लक्षणस्ये**त्यर्धेन ।



अथानुक्तस्वरूपस्यानिमित्तत्वमेव प्रतिपादयितुं न शक्यत इत्यच्यते, तत्रा-
प्याह—**किमर्थ**मित्यर्धेन । तत्र न तावदप्रमाणत्वं तेषाम्; नाप्यक्षबुद्धिषु शक्य-
तेऽन्तर्गतिर्वक्तुम्; न च लक्षणतुल्यता—इति निगदव्याख्यातम् ॥



अथ मतम्-प्रत्यक्षलक्षणादेव तत्पूर्वकत्वेनानुमानादीन्यपि सिद्ध्यन्तीति न
पृथग्लक्षणं प्रयोजयिष्यमन्तीति, तत्रोच्यते—प्रामाण्येन वा तत्पूर्वकत्वेन सिद्ध्यन्ति ?

[^1_pg122]: तु. चौ. अनन्त. मु

[^2_pg122]: इतीदं तु स्वधर्मम्. मा.

[^3_pg122]: इत्यनयाज्ञया. मा.

[^4_pg122]: ण्येत तावत्पूर्व. मा.

<pb n="122"/>

न चापि [^1_pg123]सिद्धिस्तेषां स्यादर्थात् प्रत्यक्ष[^2_pg123]लक्षणात् ।  
न हि तत्पूर्वकं सर्वं प्रमाणमिति निश्चितम् ॥ ४ ॥  

प्रत्यक्ष[^3_pg123]लक्षणोक्तिश्च नानुमानादिलक्षणात् ।  
विना न सिध्यतीत्येवमर्थाक्षेपो न विद्यते[^4_pg123] ॥ ५ ॥  

[^5_pg123]तदतत्पूर्वकत्वे धीर्न च तल्लक्षणाद् भवेत् ।  
तदुक्तेर्वानुमानादि किं न स्यात् तदपूर्वकम् ॥ ६ ॥  

न च लक्षणभेदस्य स्वरूपे यत्तयोरपि ।  
प्रत्यक्षलक्षणादेषां कथंचिदवधारणा ॥ ७ ॥   

प्रसिद्धत्वादवाच्यत्वं प्रत्यक्षेऽपि प्रसज्यते ।  
तेनान्यपरिसंख्यार्थं [^6_pg123]सूत्रं मूढेन वोच्यते ॥ ८ ॥  

लक्षणतो वा ? न तावत् प्रा[^7_pg123]माण्येनेत्याह—**न चापीति** । यतः प्रत्यक्षपूर्वजापि
स्मृतिः न प्रमाणम् ॥



नापि लक्षणत इत्याह—**प्रत्यक्षेति** ॥



आस्तां तावदिदं प्रामाण्यं स्वरूपं वा; प्रत्यक्षलक्षणादेषां तत्पूर्वकत्वातत्पू-
र्वकत्वे एव न सिद्ध्यत इत्याह—**तदतत्पूर्वकत्व इति** ॥



न च प्रत्यक्षलक्षणादेषां स्वरूपमियत्ता वा प्रतीयत इत्याह—<q>न च
लक्षणभेदस्येति</q> ॥



प्रसिद्धत्वे चानुामानादीनां लक्षणाकरणं प्रत्यक्षेऽपि समानमित्याह—<q>प्रसि
द्धत्वा</q>दित्यर्धेन ।



एवं च सति केवलप्रत्यक्षलक्षणकरणमन्यनि[^8_pg123]वृत्तिं मूढतां वा सूत्रकारस्य
सूचयतीत्याह—**तेनान्येति** ।

[^1_pg123]: सिद्धिरेषाम्. चौ, अनन्त. मु.

[^2_pg123]: लक्षणम्. मा

[^3_pg123]: लक्षाशक्तिश्च. मा.

[^4_pg123]: युज्यते. चौ, अनन्त. मु.

[^5_pg123]: तदेतत्. चौ, मु.

[^6_pg123]: सूत्रमूढेन चो. मा.

[^7_pg123]: माण्येत्याह. मा.

[^8_pg123]: वृत्तिमूढ. मा.

<pb n="123"/>

[^1_pg124]न ह्यकें लक्षयेदेषु बुद्धिपूर्वं कथंचन ।  
सम्भवत्येकवाक्यत्वे वाक्यभेदश्च नेष्यते ॥ ९ ॥  

न [^2_pg124]चाप्यनेन सूत्रेण प्रत्यक्षं लक्ष्यते स्फुटम् ।  
तदा[^3_pg124]भासेऽपि तुल्यत्वात् स्वप्नज्ञानैकवर्जनात् ॥ १० ॥   

तद्धिन्द्रियार्थ[^4_pg124]संयोगव्यापारेण विना भवेत् ।  
केनचित् संप्रयोगे तु भ्रान्त्यादिः स्यान्नियोगतः ॥ ११ ॥  

ग्राह्येणान्येन वेत्येतत् कृतं नैव विशेषणम् ।  
संप्रयोगस्य येन स्याद् विशेषो वक्ष्यमाणवत् ॥ १२ ॥  

असामर्थ्यं च मत्वास्य वृत्तिकारेण लक्षणे ।  
तत्संप्रयोग इत्येवं पाठान्तरमुदाहृतम् ॥ १३ ॥  

तेनान्येनापि संयोगे चक्षुरादेर्यदुत्थितम् ।  
विषयान्तरविज्ञानं तत् प्रत्यक्षं प्रसज्यते ॥ १४ ॥  

अनिमित्तप्रतिपादकत्वेन चैकवाक्यत्वे सति न वाक्यभेदो युक्त इत्याह—
**सम्भवती**त्यर्धेन ॥



इदानीमतिव्यापकत्वं लक्षणस्य दर्शयितुमाह—**न चाप्यनेनेति** श्लोकद्वयेन ।
यतः शुक्तिकायामपि रजतज्ञानमिन्द्रियार्थसंप्रयोगजमेव, तद्भावभावित्वेनावगमात् ॥



अथ प्रतिभासमानोऽर्थः संप्रयोगस्य विशेषणम्, न चात्र तदस्तीत्याह—
**ग्राह्येणेति** । “सत्संप्रयोग” इत्येतावदुक्तम्, न तु तद्विशेषितम्—प्रतिभास्ये-
नान्येन वेति, यथा ‘तत्संप्रयोगे’ इत्यादि वृत्तिकारमते व्याख्यास्यति ॥



यथाश्रुतस्य चासामर्थ्यं मत्वा तत्सतोर्व्यत्यतं कृत्वोपवर्षेण व्याख्यातम्;
तदापि तैर्न दृष्टमित्याह—**असामर्थ्यमिति** ॥



उक्तमतिव्यापकत्वमुपसंहरति—**तेनान्येनापीति** ॥

[^1_pg124]: न त्वेकम्. चौ, अनन्त. मु.

[^2_pg124]: चाप्येतेन. चौ, अनन्त. मु.

[^3_pg124]: भासेषु तुल्य. अनन्त. मु

[^4_pg124]: सम्बन्ध. चौस अनन्त मु.

<pb n="124"/>

सत्संप्रयोगनिर्देशो व्यर्थश्चेदेतदेव हि ।  
प्रतिपाद्यं परस्यापि लक्षणासिद्धिरेव च ॥ १५ ॥  

स्वप्नादीनां निवृत्तिर्वा फलं [^1_pg125]तस्य भविष्यति ।  
तस्माद् विध्यनुवादित्वं नानुक्ते लक्षणे भवेत् ॥ १६ ॥  

तेन नैषा वचोव्यक्तिर्यत् सतीन्द्रियसङ्गमे ।  
विज्ञानं जायते तस्य प्रत्यक्षत्वं प्रतीयताम् ॥ १७ ॥  

प्रत्यक्षं यञ्जने सिद्धं तस्यैवंधर्मकत्वतः ।  
विद्यमानोपलम्भ[^2_pg125]त्वं तेन धर्मेऽनिमित्तता ॥ १८ ॥  

एवंलक्षणकत्वं च न स्वरूपविवक्षया ।  
एवंलिङ्गकमित्येतद् भाष्यकारेण वर्ण्यते ॥ १९ ॥  

यतोऽस्ति तत्र धर्मोऽयं विद्यमानोपलम्भनम् ।  
तस्मात् तेन प्रसिद्धेन गम्यतामनिमित्तता ॥ २० ॥  

नन्वेनं सत्यपार्थकमिदं सत्संप्रयोगसूत्रपदोपदानम् । अयमपरो दोषोऽस्तु,
नातिप्रसङ्गनिवृत्तिः स्वप्नप्रत्ययनिवृत्तिर्वा फलं तस्येत्याह—**सत्संप्रयोगनिर्देश इति**
सार्धेन । अतिव्यापकत्वे चासंपूर्णत्वाल्लक्षणस्य न तदुद्दिश्य लक्ष्यं विधीयत इत्याह
—**तस्मा**दित्यर्घेन । तेन[^3_pg125] नात्र लक्षणमुद्दिश्य लक्ष्यं विधीयते । [^4_pg125]किं तु लोक-
प्रसिद्धस्य प्रत्यक्षस्य सत्संप्रयोगजत्वेन विद्यमानोपलम्भनत्वात् धर्मं प्रत्यप्रामाण्यमिति ॥



सूत्रस्य तात्पर्यं श्लोकद्वयेन दर्शयितुमाह—**तेन नैषेति** श्लोकद्वयेन ॥



नन्वनिमित्तपरेऽपि सूत्रे सति कथमिदं भाष्यम् “एवंलक्षणकं हि तत्”
इत्याशङ्क्याह-**एवंलक्षणकत्वमिति** श्लोकद्वयेन । एवंलिङ्गकम् एवंहेतुकमित्यर्थः ॥

[^1_pg125]: तस्यः अनन्त. मु.

[^2_pg125]: त्वमाने धर्मोऽनि. मा.

[^3_pg125]: तेनात्र. मा.

[^4_pg125]: न तु. मा.

<pb n="125"/>

प्रत्यक्षत्व[^1_pg126]मदो हेतुः शेषं हेतुप्रसिद्धये ।  
अस्मदादौ प्रसिद्धत्वाद् योग्यर्थमभिधीयते ॥ २१ ॥  

प्रकृतेन च सम्बन्धः शेषाप्रामाण्यदर्शनात् ।  
तदप्रामाण्यसिद्धेश्च सम्बन्धादेरनीक्षणात् ॥ २२ ॥  

शक्यमन्याप्रमाणत्वमिति सूत्रैर्न[^3_pg126] बध्यते ।  
न च पर्यनुयोगोऽत्र लक्षणानुपयोगतः ॥ २३ ॥  

यदि हि लक्षणमुद्दिश्य लक्ष्यं विधीयते, तदा प्रत्यक्षलक्षणमर्थवद् भवति;
अनिमित्तपरे तु सत्संप्रयोगजत्वविद्यमानोपलम्भनत्वाभ्यां तत्सिद्धेरपार्थकमिदमित्या-
शङ्क्याह—**प्रत्यक्षत्व[^5_pg126]मदोहेतु**रित्यर्धेन । अनिमित्तप्रतिपादनपरेऽप्यप्रामाण्यप्रति-
पादकहेतुद्वयसिद्ध्यर्थमित्यदोषः ।



नन्वेवमनिमित्तप्रतिपादकमपीदं सूत्रमनर्थ[^6_pg126]कमेव अस्मदादिप्रत्यक्षस्य धर्मं
प्रत्यप्रामाण्यस्य सिद्धत्वादित्याशङ्क्याह—**अस्मदादा**वित्यर्धेन ॥



अनिमित्तप्रतिपादनस्य तु ‘चोदनैव धर्मे प्रमाणम्’ इत्यनया प्रतिज्ञया सह
सम्बन्धोऽस्तीत्याह—**प्रकृतेन** चेत्यर्धेन ।



नन्वनिमित्तप्रतिपादकेऽपि सूत्रे सति प्रत्यक्षवदनुमानादीनामनिमित्तप्रति-
पादकं सूत्रान्तरं कर्तव्यमित्याशङ्क्याह—**तदप्रामाण्यसिद्धेरिति** । प्रत्यक्षस्यानिमि-
त्तत्वे प्रतिपादिते सम्बन्धग्रहणापेक्षत्वेन तत्पूर्वकत्वादनुमानादीनामप्यप्रामाण्यं
सिद्ध्यत्येवेति न पृथक्सूत्रमनुमानादीनामनिमित्तत्वप्रतिपादकं कर्तव्यमित्यर्थः ।



न चास्मिन् पक्षे लक्षणानुपयोगे पर्यनुयोगो वक्तव्यः । कस्मात ? अतत्पर-
त्वादित्याह—**न च पर्यनुयोग** इत्यर्धेन ॥

[^1_pg126]: मते हेतुः. मा.

[^2_pg126]: सिद्धिश्च. चौ, अनन्त. मु.

[^3_pg126]: बाध्यते. मा.

[^4_pg126]: प्रयोगत. अनन्त. मु.

[^5_pg126]: मतो हेतुः. मा.

[^6_pg126]: कत्वमेव. मा.

<pb n="126"/>

न च न्यूनातिरेकादिप्रसङ्गो लक्षणं प्रति ।  
सर्वथा लोकसिद्धत्वाद् धर्मोऽयं तावदिष्यत ॥ २४ ॥  

ततश्च मृगतृष्णादि न प्रत्यक्षं प्रसज्यते ।  
अनिमित्तप्रसङ्गस्तु [^1_pg127]तस्यापि विनिवार्यते ॥ २५ ॥  

अतीतानागतेऽप्यर्थे सूक्ष्मे व्यवहितेऽपि च ।  
प्रत्यक्षं योगिनामिष्टं कैश्चिन्मुक्तात्मनामपि ॥ २६ ॥  

विद्यमानोपलम्भत्वमसिद्धं तत्र तान् प्रति ।  
भविष्यत्त्वस्य [^2_pg127]वा हेतोस्तद्ग्राह्यैर्व्यभिचारिता ॥ २७ ॥  

मा भूतामिति तेनाह लोकसिद्धं सदित्ययम् ।  
न लोकव्यतिरिक्तं हि प्रत्यक्षं योगिनामपि ॥ २८ ॥  

अत एवाव्याप्त्यतिव्याप्ती नैवात्र भविष्यत इत्याह—**न च न्यूनातिरेके**-
त्यर्धेन । यतो नात्र सूत्रे लक्षणमुद्दिश्य लक्ष्यं विधीयते; अपि तु यत् सत्सं[^4_pg127]प्रयो-
गजम्, तद् धर्मं प्रत्यनिमित्तम्; अस्ति चायं धर्मो लोकप्रसिद्धस्य प्रत्यक्षस्येत्याह—
**सर्वथेत्यादि**सार्धेन ॥



ननु विद्यमानोपलम्भनत्वादप्रामाण्यमित्येतावतैवालम्, सत्संप्रयोगग्रहणमन-
र्थकमित्याशङ्क्याह—**अतीतानागत इति** सार्धश्लोकद्वयेन । अतीतानागतविषय-
त्वेन योगिप्रत्यक्षे विद्यमानोपलम्भनत्वस्यासिद्धत्वमाशङ्क्य तत्परिहारार्थम्, अत एव
तद्ग्राह्यैर्भविष्यत्त्वस्य हेतोरनैकान्तिकत्वमाशङ्क्य तत्परिहारार्थं च सत्संप्रयोगग्रहण-
मर्थवद् भवतीति सार्धश्लोकद्वयस्यार्थः । तदयं प्रमाणार्थ—योगिप्रत्यक्षं विद्य-
मानोपलम्भनम्, सत्संप्रयोगजत्वादस्मदादिप्रत्यक्षवत् ।



यच्चाप्युक्तम्—“प्रत्यक्षत्वमदोहेतुः शेषं हेतुप्रसिद्धये” इति, तत्रापि प्रयोग-
माह—**न लोकव्यतिरिक्त**मिति सार्धेन । तत्राप्ययं प्रयोगार्थः—योगिप्रत्यक्षं

[^1_pg127]: तस्यापि न नि. मा.

[^2_pg127]: वा. अनन्त. म.

[^3_pg127]: omitted हेतोः मा.

[^4_pg127]: प्रयोजकम् मा.

<pb n="127"/>

प्रत्यक्षत्वेन तस्यापि विद्यमानोपलम्भनम् ।  
सत्संप्रयोगजत्वं वाप्यस्मत्प्रत्यक्षवद् भवेत ॥ २९ ॥  

तेषामवर्तमानेऽर्थे या नामोत्पद्यते मतिः ।  
प्रत्यक्षं सा ततस्त्वेव नाभिलाषस्मृतादिवत् ॥ ३० ॥  

लोके चाप्यप्रसिद्धत्वात् प्रत्यक्षत्वप्रमाणतः ।  
प्रतिभावद्द्वयासत्त्वं सदित्येतेन कथ्यते ॥ ३१ ॥  

लौकिकी प्रतिभा यद्वत् प्रत्यक्षाद्यनपेक्षिणी ।  
न निश्चयाय पर्याप्ता तथा स्याद् योगिनामपि ॥ ३२ ॥  

अविद्यमानसंयोगात् स्याच्चेत् प्रत्यक्षधीः क्वचित् ।  
भविष्यत्यपि धर्मे [^1_pg128]स्याच्छक्तेत्याह सदित्ययम् ॥ ३३ ॥  

विद्यमानोपलम्भनम्, सत्संप्रयोगजत्वे सति विद्य[^2_pg128]मानोपलम्भनत्वात् अस्मदादि-
प्रत्यक्षवदिति ॥



यदि चातीतानागतविषयं तदुच्यते, तदा तत एवाभिलाषस्मृतादिवत्
तेषां तत्प्रत्यक्षमेव न भवतीत्याह—**तेषामिति** ॥



अथ प्रत्यक्षमेव सद्धर्मं प्रति प्रमाणम्, भवतु; किं प्रत्यक्षत्वेनेत्याश-
ङ्क्याह—**लोके चाप्यप्रसिद्धत्वादिति** । तदयं प्रयोगार्थः—अप्रत्यक्षमप्रमाणं च
योगि[^3_pg128]ज्ञानम्, प्रत्यक्षत्वेन प्रमाणत्वेन च लोकेऽप्रसिद्धत्वात् प्रतिभावदिति ।
सत्संप्रयोगफलं चेदम्, सत्संप्रयोगजस्य लोके प्रत्यक्षत्वेन प्रमाणत्वेन च प्रसिद्ध-
त्वात् । तदुक्तम्—“सदित्येतेन कथ्यते” इति ॥



इदानीं हेतोः साध्येनानुगमप्रदर्शनपूर्वंक पक्षधर्मतामाह—**लौकिकीति** ॥



यदि तु सत्संप्रयोगजत्वेन विद्यमानोपलम्भनत्वं न साध्यते योगिज्ञाने,
तदा अयं दोषः स्यादित्याह—**अविद्यमानसंयोगादिति** ॥

[^1_pg128]: स्याच्छङ्केत्याह. मा.

[^2_pg128]: विद्यानोप्रत्यक्ष. मा.

[^3_pg128]: ज्ञानप्रत्य. मा.

<pb n="128"/>

[^1_pg129]प्रत्यक्षः प्रागनुष्ठानान्न धर्मोऽनुष्ठितोऽपि वा ।  
फलसाधनरूपेण तदानीं येन नास्त्यसौ ॥ ३४ ॥  

अस्मत्प्रत्यक्षवच्चापि विद्यमानोपलम्भनम् ।  
प्रत्यक्षं[^6_pg129] योगिनां धर्मेऽप्रत्यक्षत्वाच्च नेष्यते ॥ ३५ ॥  

अविद्यमानसंयोगत् प्रत्यक्षत्वनिराकृतिः ।  
योगिनां केन लभ्येत नेष्टं सद्ग्रहणं यदि ॥ ३६ ॥  

इदानीं भवतु नाम सत्संप्रयोगजत्वेन विद्यमानोपलम्भनत्वं प्रत्यक्षस्य, तथापि
धर्मस्य विद्यमानत्वात् किमिति प्रत्यक्षगम्यत्वं भवतीत्याशङ्क्याह—**प्रत्यक्ष इति** ॥



तदनुपन्नम्; द्रव्यक्रियागुणादीनां श्रेयःसाधनत्वं नाम धर्मत्वम्; तच्चानुष्ठा-
नात् प्रागुत्तरकालं च विद्यत एव । यो ह्यनुष्ठानात् प्रागुत्तरकालं च श्रेयःसाधनं

[^3_pg129]न, कस्तत्र निष्फले प्रवर्तते ? न च फलभवनकाले श्रेयः[^4_pg129]साधनतेति, तदानीं
साधनस्य विनष्टत्वात् । यदि त्वप्रत्यक्षत्वं धर्मस्य वाच्यम्, [^5_pg129]ततोऽपरं सत्संप्रयोग-
जत्वादेवोक्तम् । तस्मादेवं व्याख्येयम्—विधिरिह भावनायाः कार्यत्वमवगमयति ।
तच्च कालत्रयासंस्पृष्टम्; ताद्रूप्येण च सैव भावना धर्म इत्युच्यते । तस्माद् विद्य-
मानोपलम्भनस्य प्रत्यक्षस्यागोचरो धर्म इत्यर्थः । तदनेन प्रकारेण विध्यस[^6_pg129]मा-
नार्थतां प्रत्यक्षस्य दर्शयतीत्यनवद्यम् ॥



मा भूदस्मत्प्रत्यक्षस्य विधिविषयता, योगिप्रत्यक्षस्य भविष्यतीत्याशङ्क्याह—
**अस्मदित्यादियोगिना**मित्यन्तेन । स चायमर्थः “न लोकव्यतिरिकं हि प्रत्यक्षं
योगिनामपि” इत्यनेनोक्त इत्यनेनोक्त एव स्मारितः । इदानीमभ्युपगम्यापि वर्तमानतां धर्मस्य,
अगोचरत्वात् प्रत्यक्षेण न गृह्यते रसवच्चाक्षुषेणेत्याह—<q>धर्मेऽप्रत्यक्षत्वाच्च नेष्यत
इति</q> ॥



एवं संप्रयोगशब्दं व्याख्यायाधुना सच्छब्दं व्याचष्टे—<q>अविद्यमान-
संयोगादिति</q> ॥

[^1_pg129]: प्रत्यक्षम्. मा.

[^2_pg129]: ध्यायिनां धर्मे प्र. चौ, अनन्त. मु.

[^3_pg129]: omitted न. मा.

[^4_pg129]: धन......तदा. मा.

[^5_pg129]: ततो वरं. मा.

[^6_pg129]: मानार्थानाम्. मा.

<pb n="129"/>

[^1_pg130]सप्तम्यैव तु लभ्येत सदर्थः कल्पना पुनः ।  
परेषां वारणीयेति यत्नो जैमिनिना कृतः ॥ ३७ ॥  

सम्यगर्थे च संशब्दो दुष्प्रयोगनिवारणः ।  
प्रयोग इन्द्रियाणां च व्यापारोऽर्थेषु कथ्यते ॥ ३८ ॥  

दुष्टत्वाच्छुक्तिकायोगो वार्यते रजतेक्षणात् ।  
एवं सत्यनुवादत्वं लक्ष[^2_pg130]णत्वेन संभवेत् ॥ ३९ ॥  

ततश्चाप्राप्यकारित्वाद् यद् बौद्धैः श्रोत्रचक्षुषोः ।  
लक्षणव्याप्तिसिद्ध्यर्थं संयोगो नेति कीर्त्यते ॥ ४० ॥  

नन्वयमर्थः सप्तम्यैव तु लभ्यते, “यस्य च भावेन भावलक्षणम्” इति
स्मरणादित्यशङ्क्याह—**सप्तम्येति** । सत्यमेवं; सैव तु [^3_pg130]सप्तमी सतिलक्षणेति;
परेषां सन्देहव्युदासार्थं सच्छब्दोपादानमिति ॥



इदानीं [^4_pg130]संशब्दग्रहणस्य प्रयोजनमाह—**सम्यगर्थे** चेत्यर्धेन ॥



अधुना प्रयोगशब्दं व्याचष्टे—**प्रयोग** इत्यर्धेन ॥



अधुना संशब्दव्यावर्त्यं दर्शयति—**दुष्टत्वादि**त्यर्धेन । असम्बद्धत्वेन लक्ष-
णपरत्वं न व्याख्यातं भाष्यकारेण, [^5_pg130]ईदृशि त्ववयवार्थव्याख्याने लक्षणपरत्वेऽपि
न दोष इत्याह—**एवं सती**त्यर्धेन ॥



ततश्च यदप्राप्यकारित्वाच्चक्षुश्श्रोत्रयोरव्यापकत्वं नाम दूषणमुक्तम्—अप्रा-
प्यकारित्वं च सान्तराधिष्ठानार्थाधि[^6_pg130]कार्थग्रहणेन; नहि निरन्तरदेशे गन्धस्पर्शादौ
सान्तरा प्रतिपत्तिरधिकार्थग्रहणं चेति, तदस्मद्याख्याने न भविष्यति; यतो न
संप्रयोगशब्देन संयोग इत्युच्यते, अपि तु व्यापारमात्रमित्याह—**ततश्चेति** सार्ध-
श्लोकद्वयेन ।

[^1_pg130]: सप्तम्यापि, चौ, अनन्त. मु.

[^2_pg130]: णस्यापि. चौ, अनन्त. मु.

[^3_pg130]: सप्तमीतिलक्षणेति. मा.

[^4_pg130]: स...प्र. मा.

[^5_pg130]: omitted ई. मा.

[^6_pg130]: कारार्थ. मा.

<pb n="130"/>

प्राप्यग्रहण[^1_pg131]पक्षे च सान्त[^2_pg131]राग्रहणं किल ।  
अधिष्ठानाधिकश्चार्थो न गृह्यत त्वगादिवत् ॥ ४१ ॥  

व्यापारमात्रवाचित्वादविरुद्धं तदत्र नः ।  
यदि वार्थार्जवस्थानं संप्रयोगोऽत्र वर्ण्यते ॥ ४२ ॥  

योग्यतालक्षणो [^3_pg131]वान्यः संयोगः कार्यलक्षितः ।  
सांख्यादीन् वा विनिर्जित्य [^4_pg131]प्राप्तिपक्षोऽत्र दूष्यताम् ॥ ४३ ॥  

तयोश्च प्राप्यकारित्वमिन्द्रियत्वात् त्वगादिवत् ।  
केचित् तयोः शरीराच्च बहिर्वृतिं प्रचक्षते ॥ ४४ ॥  

चिकित्सादिप्रयोगश्च योऽधिष्ठाने प्रयुज्यते ।  
सोऽपि तस्यैव संस्कार आधेयस्योपकारकः ॥ ४५ ॥  

तद्देशश्चापि संस्कारः सर्वव्याप्त्यर्थ [^5_pg131]इष्यते ।  

कः पुनरसौ व्यापारः ? अर्थस्य वा ऋजुदेशत्वेनावस्थानमिन्द्रियस्य वा
योग्यतां [^6_pg131]कार्यलक्षितां संप्रयोगशब्दो ब्रवीतीत्याह—**यदि वेति** ।



इदानीं संयोगमेव संप्रयोगशब्दस्यार्थमभ्युपगम्य साङ्ख्यमतेन परिहरति—
**सांख्यादीन् वेति** । अयं प्रयोगर्थः—प्राप्यकारिणी चक्षुःश्रोत्रे, इन्द्रियत्वात्
त्वगादिवदिति ।



कथं पुनः प्राप्यकारित्वमित्याशङ्क्याह—**केचिदि**त्यर्धेन । केचिद्ग्रहणं
श्रोत्रविषयम् । केचिदाहुः—श्रोत्रवृत्तिरेव शब्दसमीपं गच्छतीति । अपरेषां तु
दर्शनम्-संयोगविभागादुत्पन्नः शब्दः शब्दान्तरारम्भक्रमेण श्रोत्रदेशं गच्छतीति ॥



यत्पुनरिदमुक्तम्—अधिष्ठानदेश एवेन्द्रियम्, तत्र चिकित्सादिप्रयोगा-
दिति; तत्राह—**चिकित्सादिति** । अधिष्ठानसंस्कार एवासाविन्द्रियमुपकरो-
तीत्यर्थः ॥



एवं तर्हि तत्स्थाया एवेन्द्रियवृत्तेरुपकारकोऽसौ, बहिर्वृत्तेर्न प्राप्नोतीत्याश-
ङ्क्याह—**तद्देश्चे**त्यर्धेन ।

[^1_pg131]: पक्षेऽपि. चौ, अनन्त. मु.

[^2_pg131]: रग्रहणम्. मा.

[^3_pg131]: वाच्यः चौ, अनन्त. मु.

[^4_pg131]: प्राप्तपक्षः चौ, मु.

[^5_pg131]: उच्यते. चौ, अशेन्त. मु.

[^6_pg131]: कार्यलक्ष्यताम्. मा.

<pb n="131"/>
चक्षुराद्युप[^1_pg132]कारस्तु पादादावपि दृश्यते ॥ ४६ ॥  

तस्मान्नैकान्ततः शक्यं संस्कारात् तत्र वर्तनम् ।  
बहिर्वृ[^2_pg132]त्तिस्ततश्चेष्टा पृथ्वग्रा सन्ततापि च ॥ ४७ ॥  

अधिष्ठानाधिकं तेन गृह्यते यत्र यादृशम् ।  
पार्थवं वृत्तिभागे स्याद् दूरेऽपि ग्रहणं [^3_pg132]तथा ॥ ४८ ॥  

दीपप्रभा यथा [^4_pg132]तस्मिन् विनश्यति विनश्यति ।  
तथा वहिर्गताप्येषा मूलच्छेदाद् विनश्यति ॥ ४९ ॥  

अधिष्ठानपिधाने [^5_pg132]च [^6_pg132]सत्यप्युच्छिन्नयत्नया ।  
तयार्थोऽनुपनीतत्वादात्मना नानुभूयते ॥ ५० ॥  

दृष्टं चैतदन्यत्र संस्कारोऽन्यत्र चोपकार इत्याह—**चक्षुरादी**त्यर्धेन ॥



तस्मादनैकान्तिको हेतुः । अधिष्ठानसमानदेश एवेन्द्रियम्, तत्र चिकि-
त्सादिप्रयोगादित्याह—**तस्मान्ने**त्यर्धेन ।



यत्पुनरिमुक्तम्—अधिष्ठानाधिकस्य ग्रहणं न प्राप्नोतीति, तत्राप्याह—
**बहिर्वृत्तिरिति** सार्धेन ॥



नन्वेवं तर्हि बहिर्जातायां वृत्तौ यदाधिष्ठानविनाशः [^7_pg132]तदापि ग्रहणं प्राप्नो-
तीत्याशङ्क्याह—**दीपप्रभेतिन** ॥



अधिष्ठानपिधाने तर्हि अविनष्टत्वान्मूलस्यार्थग्रहणं प्राप्नोतीत्याशङ्क्याह—
**अधिष्ठानपिधाने चेति** ॥



अधिष्ठानापेक्षया च सान्तराप्रतिपत्तिरित्याह—**विच्छिन्न** इत्यर्धेन ।

[^1_pg132]: कारश्च. चौ, अनन्त. मु.

[^2_pg132]: तयोश्चेष्टा. चौ, अनन्त. मु.

[^3_pg132]: यथा. अनन्त. मु.

[^4_pg132]: तस्माद्विनश्यति.......मा.

[^5_pg132]: त. चौ, अनन्त. मु.

[^6_pg132]: सत्याप्युच्छिन्नयत्नया. । योऽर्थो. मा.

[^7_pg132]: तथापि. मा.

<pb n="132"/>

विच्छिन्न इति बुद्धिः स्यादधिष्ठानमपेक्ष्य [^1_pg133]तु ।  
शब्दे त्वाधिक्याविच्छेदौ भ्रान्त्यैवोक्तावसंभवात् ॥ ५१ ॥  

पुरुषेन्द्रियशब्दौ च व्यवधानेन कल्पितौ ।  
पुरुषो लौकिको वा स्याद् यो वास्मिन् साधयिष्यते ॥ ५२ ॥  

विक्रिया ज्ञानरूपास्य न नित्यत्वे विरोत्स्यते ।  

शब्दस्य तु नित्यत्वविभुत्वाभ्यामधिष्ठानाधिक्यं सान्तरत्वं च न भवती-
त्याह—**शब्दे त्वि**त्यर्धेन ॥



“सत्संप्रयोगे पुरुषस्य” इत्युच्यमाने पुरुषस्य सर्वगतत्वात् ‘सत्संप्रयोगे’
इत्यविशेषणम्, अव्यभिचारात् सर्वक्रियासाधारणत्वाच्च; “इन्द्रियाणां बुद्धि-
जन्म” इत्युच्यमान इन्द्रियचैतन्यप्रसङ्गादयुक्तर्थद्वमाशङ्क्याह—<q>पुरुषेन्द्रिय-
शब्दा</q>वित्यर्धेन । सत्संप्रयोग इन्द्रियाणां पुरुषस्य बुद्धिजन्मेत्यर्थः ।



कः पुनरत्र पुरुषोऽभिप्रेतः ? यदि तावल्लौकिकः [^2_pg133]कायः, तदा तस्याचेत-
नत्वात् कथं बुद्धिजन्म ? अथात्मा, तत्रापि बुद्धावुत्पन्नायां तस्य विकार उत्पद्यते, न
वा ? तत्राविकृतिपक्षे पूर्ववदेवावस्थानप्रसङ्गः; उत्पत्तिपक्षेऽपि व्यतिरेके सति स
एव दोषः ; अव्यतिरेकपक्षेऽप्यात्मनोऽनित्यत्वप्रसङ्गः । तदुक्तम्—



“बुद्धिजन्मनि पुंसश्च विकृतिर्यद्यनित्यता ।  
अथाविकृतिरात्मान्यः प्रमातेति न युज्यते ॥”   इति ।

तदाशङ्क्याह—**पुरुष** इत्यर्धेन । अन्यपरत्वात् सूत्रस्य नात्र तात्पर्यमित्यर्थः ॥

[^3_pg133]अथापि लक्षणपरत्वम्, तथापि न कश्चिद् दोष इत्याह—**विक्रि**येत्यर्धेन ।
बुद्धावुत्पन्नायामुत्पद्यत एवात्मनो ज्ञातृरूपो विकारः, तथापि नासौ नित्यत्वं विनाश-
यति, प्रत्यभिज्ञाप्रत्ययेनावस्थाद्वयेऽप्यनुसन्धानात्ः स एवात्मा केनचिदात्मना
नष्टः, केनचिदुत्पन्नः, केनचिदास्त इति; तथावभासनात् कुण्डलादिषु सर्पवदिति ।

[^1_pg133]: च. चौ, अनन्त. मु.

[^2_pg133]: कार्यः. मा.

[^3_pg133]: अथ विलक्षण, मा.

<pb n="133"/>
बुद्धिजन्मेति चाप्याह जायमानप्रमाणताम् ॥ ५३ ॥  

व्यापारः कारकाणां हि दृष्टो जन्मातिरेकतः ।  
प्रमाणेऽपि तथा मा भूदिति जन्म विवक्ष्यते ॥ ५४ ॥  

न हि तत् क्षणमप्यास्ते जायते वाप्रमात्मकम् ।  
येनार्थग्रहणे पश्चात् व्याप्रियेतेन्द्रियादिवत् ॥ ५५ ॥  

तेन जन्मैव विषये बुद्धेर्व्यापार [^1_pg134]उच्यते ।  
तदेव च प्रमारूपं तद्वती [^2_pg134]करणं च धीः ॥ ५६ ॥  

“बुद्धिजन्म प्रत्यक्षम्” इत्युक्तम् । तदनुपपन्नमिवाशङ्क्यते—बुद्धिर्वा
जन्मशब्देनोच्यते, अर्थान्तरं वा ? तत्र बुद्धिपक्षे बुद्धिसमानार्थत्वादप्रयोगप्रसङ्गः;
अर्थान्तरपक्षेऽपि जन्मशब्दस्य तत् कीदृशम् ? अपरिभाषणाद् वैशेषिककल्पितस्य
ग्रहणम्; तैश्च जन्मशब्देन समवाय उच्यते, तस्य च नित्यत्वेनानक्षजत्वादप्रत्यक्ष-
त्वप्रसङ्गः—इतीदमाशङ्क्य स्वमतेनाव्यतिरेकपक्षं तावदाह—**बुद्धिजन्मेति**सार्धेन ।

[^3_pg134]जायमाना बुद्धिः प्रमाणम्; न भूता, नापि भाविनी । तदनेन प्रमाणेन कारकान्त-
रवैलक्षण्यं बुद्धेर्दर्शयति; कारकान्तरं हि जन्मातिरेकेण व्यापारान्तरेण च प्रधान-
क्रियां निष्पादयति; न तथा बुद्धेः कारकत्वमित्यर्थः ॥



कस्मादित्याह **न हि तत्क्षणमपीति** । यदि ह्यकारकरूपा बुद्धिरुत्पद्यते,
उत्पन्ना [^4_pg134]वा किञ्चिदन्तरमवतिष्ठेत, इन्द्रियादि[^5_pg134]वदेवं स्यात्; न तु तदुभयमप्यस्ती-
त्यर्थः । सामग्रयन्तरनिषेधपरं चेदं क्षणिकत्वसङ्कीर्तनम्; न तु क्षणिकत्वप्रतिपाद-
नाय, विद्युदादिवदनिमिषदृष्टेर्बुद्धिगतयोरुत्पत्तिविनाशयोरप्रतिभासनात् । आशुतर-
विनाशमूला चेयं क्षणिकत्ववाचोयुक्तिर्ज्वालादिवत् तत्र तत्र द्रष्टव्या; आशुतरं
विनाशोऽपि कस्यांचिदवस्थायाम्, न सर्वत्रेति ॥



कः पुनरत्रावान्तरव्यापारः, का च प्रधानक्रियेत्याह—**तेन जन्मैवेति** ॥

[^1_pg134]: इष्यते. चौ, अनन्त. मु.

[^2_pg134]: करणधीः. मा.

[^3_pg134]: ज्ञायमाना. मा.

[^4_pg134]: वाकाञ्चादन्तर. मा.

[^5_pg134]: वद्दैवम्. मा.

<pb n="134"/>

जन्म चाव्यतिरेकेण भाष्यकारेण वर्णितम् ।  
तच्च भूयभविष्यत्वात् कृतं बुद्धेर्विशेषणम् ॥ ५७ ॥  

यदाप्यौलूक्यसिद्धान्तात् समवायस्य जन्मता ।  

[^1_pg135]व्यक्तिस्तस्येन्द्रियाधीना तेन प्रत्य[^2_pg135]क्षमुच्यते ॥ ५८ ॥  

प्रमाणफल[^3_pg135]भावश्च यथेष्टं परिकल्प्यताम् ।  
सर्वथाप्यनिमित्तत्वं विद्यमानोपलम्भनात् ॥ ५९ ॥  

[^4_pg135]यद्वेन्द्रियं प्रमाणं स्यात् तस्य [^5_pg135]वार्थेन सङ्गतिः ।  
मनसो वेन्द्रियैर्योग आत्मना सर्व एव वा ॥ ६० ॥  

इदमपि कारकान्तरवैलक्षण्यप्रतिपादनपरमेव व्याख्येयम् । कारकान्तरं ह्यवान्तर-
व्यापारेण प्रधानक्रियां निष्पादयति । इन्द्रियार्थसन्निकर्षोत्पन्नायास्तु बुद्धेरर्थप्रका-
शस्वभावत्वान्नास्त्यवान्तरव्यापारः । अथावश्यमवान्तरव्यापारेणैव प्रयोजनम्’ तदा
स एवार्थानुभावोऽवान्तरव्यापारः, स एव प्रधानक्रियेति एकत्वात् तस्य नात्र
काष्ठज्वाला पाक इव कारकान्तरव्यापारः प्रधानक्रियायां योजनीयः ॥



भाष्यकारेणापि ‘जायमाना बुद्धिः प्रत्यक्षप्रमाणम्’—इत्येवं वदतैवमेव
जन्मशब्दो व्याख्यात इत्याह—**जन्म चाव्यतिरेकेणेति** ॥



अथापि परमतमप्रतिषिद्धमनुमतं भवतीति वैशेषिकः स्वकारणसत्तासम्बन्धः
समवायो जन्मापतति, तथापि तस्य नित्यत्वेऽप्यक्षाधीना हि व्यक्तिः; व्यक्तेः
प्रत्यक्षत्वमविरुद्धमित्याह—**यदेति** ॥



“बुद्धिर्वा जन्म वा सन्निकर्षो वा” इत्यादि भाष्यं, तद व्याचष्टे—
**प्रमाणफलभावश्चेति** । अनिमित्तपरं हीदं सूत्रम्; अतो यद्यत् प्रमाणम्, तस्य तस्य
विद्यमानोपलम्भनत्वाद् धर्मं प्रत्यप्रामाण्यं सिद्ध्यत्येवेति किमनेनावाधारितेनेत्यर्थः ॥



तां यथेष्टतां दर्शयति—**यद्वेन्द्रियमिति** । इन्द्रियं वा प्रमाणम्, इन्द्रि-
यार्थसन्निकर्षो वा, इन्द्रियमनः संयोगो वा, आत्ममनः संयोगो वा, सर्वसंयोगो वा;

[^1_pg135]: बुद्धिस्तत्रे. चौ, अनन्त. मु.

[^2_pg135]: क्षामश्नुत्ते. चौ, मु.

[^3_pg135]: भावस्तु. अनन्त. मु.

[^4_pg135]: यश्चेन्द्रियम्. मा.

[^5_pg135]: वाक्षेण. मा.

<pb n="135"/>

यदा ज्ञानं फलं तत्र व्यापाराच्च प्रमाणता ।  
व्यापारो न यदा तेषां तदा नोत्पद्यते फलम् ॥ ६१ ॥  

न च सर्वात्मनाक्षेण सम्बन्धोऽर्थस्य विद्यते ।  
येन सर्वाथबोधः स्यात् तत्प्रमाणाभिधायिनाम् ॥ ६२ ॥  

[^1_pg136]प्राप्तिमात्रं हि [^2_pg136]संयोगो नेन्द्रियस्याभ्युपेयते ।  
मा भूत् कारण[^3_pg136]मात्रेण त्वचा रूपावधारणम् ॥ ६३ ॥  

यथा प्रमाणनिष्पत्तौ योग्यत्वादिन्द्रियार्थयोः ।  
नियता सङ्गतिर्हेतुः फलेऽप्येवं भविष्यति ॥ ६४ ॥  

“आत्मा मनसा संयुज्यते, मन इन्द्रियेण, इन्द्रियमर्थेन” इति संयोगत्रितयमेकं
वा प्रमाणम्; यतः प्रमाणशब्दः करणवाची; “साधकतमं करणम्”; तमबर्थ-
श्चातिशयः; स चापेक्षित इति विवक्षावशेनात्रातिशयकल्पना । अतः प्रमाण-
विकल्पः पञ्चधा दर्शितः ॥



किं पुनस्तेषां प्रमाणत्वेन फलमित्याह—**तदा ज्ञानं फलमिति** । कथं
पुनरेतेषां तत्र प्रमाणत्वमित्याशङ्क्याह—**तत्र व्यापाराच्च प्रमाणतेति** । तत्र तेषां
व्यापारः कथमवगम्यत इत्याह—**व्यापार** इत्यर्धेन । तद्भावभावित्वं दर्शितम् ॥



नन्विन्द्रियार्थसन्निकर्षप्रमाणपक्षे सर्वात्मना अर्थस्येन्द्रियसन्निकृष्टत्वात् सर्व-
विषयफलोत्पत्तिप्रसङ्ग इत्याशङ्क्याह—**न च सर्वात्मनेति** । योग्यतालक्षण एव
सन्निकर्षः ; योग्यता च कार्यानुमेया; नियतं ज्ञानाख्यं कार्यमुपलभ्यमानं नियता-
मेव योग्यतामवगयतीत्यर्थः ॥



यस्यापि ज्ञानं प्रमाणम्, इन्द्रियार्थसन्निकर्षः प्रमाणोत्पादकः; तेनापि
योग्यतालक्षण एव सन्निकर्षो व्याख्येयः; अन्यथा सर्वविषयफलोत्पत्तिवत् सर्वविष-
यप्रमाणोत्पत्तिप्रसङ्ग [^4_pg136]इत्याह—**प्राप्तिमात्रमिति** ॥



अतो यः प्रमाणातिप्रसक्तौ परिहारस्ते, स नोऽत्रापि भविष्यतीत्याह—
**यथा प्रमाणेति** ॥

[^1_pg136]: प्रमाणं हि. मा.

[^2_pg136]: सम्बन्धः चौ, अनन्त. मु.

[^3_pg136]: मात्रेऽपि त्वया. मा.

[^4_pg136]: दत्यपीह. मा.

<pb n="136"/>

योगस्य [^1_pg137]द्वयाश्रयत्वेपि भवत्यन्यतराश्रयः ।  
व्यपदेशोऽथ[^2_pg137]वाप्यक्षं तत्रासाधारणं भवेत् ॥ ६५ ॥  

संयोगे त्वात्ममनसोः स्याच्चेद् विषयभिन्नता ।  
प्रमाणफलयोर्नासावर्थे हि व्यापृतं द्वयम् ॥ ६६ ॥  

अथाप्याश्रय इष्टस्ते [^3_pg137]विज्ञेयाविषयान्तरम् ।  
आत्मस्थत्वेन विज्ञानं न भिन्नविषयं ततः ॥ ६७ ॥  

प्रकृष्टसाधनत्वाच्च प्रत्यासत्तेः स एव नः ।  
करणं तेन नान्यत्र कारके स्यात् प्रमाणता ॥ ६८ ॥  

प्रमाणे सर्वसंयोगे दोषो नैकोऽपि विद्यते ।  

उभयाश्रितत्वेऽपि सन्निकर्षस्य भवत्येकेन व्यपदेशो भेरीशब्दवत्, अथ-
वाक्षस्यासाधारणत्वेनेत्याह—**योगस्येति** ॥



नन्वात्ममनः संयोगप्रमाणपक्षे प्रमाणफलयोर्विषयभेदः प्राप्नोति; आत्ममनः-

[^4_pg137]संयोगो ह्यात्ममनसोर्विषयः, फलं च ज्ञानाख्यं बाह्यार्थविषयम्; न चैतद् युक्तम्,
क्रियाकारकयोरेकविषयत्वाभ्युपगमादिति स्वयमेवाशङ्कते—**संयोग** इत्यादिनी
**फलयो**रित्यन्तेन । उत्तरेण परिहरति-**नासावर्थे हि व्यापृतं द्वयमिति** । अय-
मभिप्रायः—प्रमेयवचनो वा विषयशब्दः, आश्रयवचनो वा ? तत्र प्रमेय[^5_pg137]वचनं
विषयपदमङ्गीकृत्य प्रमाणफलयोर्विषयैक्यमाह—**अर्थे हि व्यापृतं** द्वयमिति ॥



आश्रयवचनेऽपि विषयशब्दे विषयैक्यमाह—**अथापीति** । आत्ममनस्सं-
योगविज्ञानयोरुभयोरप्यात्माश्रितत्वान्नास्ति विषयभेद इत्यर्थः ॥



प्रत्युत ज्ञानाख्यां क्रियां प्रतीन्द्रियापेक्षया सन्निकृष्टत्वेन करणत्वादात्ममनः-
संयोगस्यैव प्रमाण्यं युक्तम्, सन्निकृष्टं च उभायोरप्येकार्थसमवायादित्याह—
**प्रकृष्टसाधनत्वाच्चेति** ॥



संयोगत्रितयप्रमाणपक्षे तु न सर्वविषयफलोत्पत्तिः, नापि विषयभेद
इत्याह—**प्रमाण** इत्यर्धेन ।

[^1_pg137]: व्याश्चय. मा.

[^2_pg137]: वाप्रत्यक्षम्. मा.

[^3_pg137]: न योगाद्वि. चौ, अनन्त. मु.

[^4_pg137]: संयोगोऽस्यात्म. मा.

[^5_pg137]: वाचिनं विषयमङ्गी. मा.

<pb n="137"/>
प्रमाणं त्विन्द्रियं यस्य तस्यैको विषयः स्फुटः ॥ ६९ ॥  

प्रमाणफलते बुद्ध्योर्विशेषणविशेष्येयोः ।  
यदा तदापि पूर्वोक्ता भिन्नार्थत्व[^1_pg138]निवारणा ॥ ७० ॥  

विशेषणे तु बोद्धव्ये यदालोचनमात्रकम् ।  
प्रसूते निश्चयं पश्चात् तस्य प्रामाण्यकल्पना ॥ ७१ ॥  

निश्चयो हि फलं तस्य[^2_pg138] नासा[^3_pg138]वालोचिते यदा ।  
तदा नैव प्रमाणत्वं स्यादर्थानवधारणात् ॥ ७२ ॥  

हानादिबुद्धिफलता प्रमाणं चेद् विशेष्यधीः ।  

इन्द्रियप्रमाणपक्षे तु स्फुटमेव विषयैक्यमित्याह—**प्रमाणन्त्वि**त्यर्धेन ॥



एवं तावत् [^4_pg138]स्वपक्षे भिक्षुणोक्तानि दूषणानि परिहृत्य नैयायिकपक्षेऽपि
परिहर्तुमाह—**प्रमाणफलते इति** । यद्यपि विशेष्ये प्रमेये विशेषणज्ञानं प्रमाणं
विशेष्यज्ञानं च फलम्, तदुक्तम्—“समवायिनः [^5_pg138]श्वैत्यात् श्वैत्यबुद्धेश्च श्वेते बुद्धिस्ते
कार्यकरणभूते”—इत्येवं वदद्भिः, तथापि विशेषणज्ञानस्य विशेष्य एव व्यापृत-
त्वान्नास्ति विषयभेदः । तदुक्तम्—“तत्र व्यापाराच्च प्रमाणता” इति ॥



यदा तर्हि जिघृक्षितत्वेन विशेषणे प्रमेये तज्ज्ञानं प्रमाणम्, तदा किं फल-
मित्याशङ्क्याह—**विशेषण इति** सपादश्लोकेन । निर्विकल्पकज्ञानं प्रमाणम्,
सविकल्पं फलमित्यर्थः ।



यदा तर्हि निर्विकल्पकज्ञानानन्तरं सविकल्पकं नोत्पद्यते, तदा किं फल-
मित्याशङ्क्याह—**नासाविति** पादत्रयेण । तत्र केचिदाहुः—अनुपपन्न एवायमर्थः;
यतः सविकल्पकं ज्ञानामन्तरेण निर्विकल्पकं ज्ञानमुत्पद्यमानं प्रामाण्यमासादयत्येव ।
तदियमग्रन्थज्ञस्य परिचोदना, नैयायिकमतमेतदित्यादावेवोक्त यतः ॥



यदा तर्हि विशेषज्ञानं प्रमाणं तदा किं फलमित्याशङ्क्याह—<q>हानादि-
बुद्धिफलते</q>त्यर्धेन ।

[^1_pg138]: निराक्रिया. चौ, अनन्त. मु.

[^2_pg138]: स्तु फलं तत्र. चौ. अनन्त. मु.

[^3_pg138]: वालोकिते. मा. चितो. चौ, अनन्त. मु.

[^4_pg138]: एक्षेदि....नि, मा.

[^5_pg138]: श्वैत्यार्थश्वैत्य. मा.

<pb n="138"/>
उपकारादिसंस्मृत्या व्यवायश्चेदियं फलम् ॥ ७३ ॥  

विषयैकत्वमिच्छंस्तु यः प्रमाणं फलं वदेत् ।  
साध्यसाधनयोर्भेदो लौकिकस्तेन [^1_pg138]बाधितः ॥ ७४ ॥  

छेदने खदिरप्राप्ते पलाशे न च्छिदा यथा ।  
तथैव परशोर्लोके छिदया सह नैकता ॥ ७५ ॥  

भवते भेदहानेन रुचिता विषयैकता ।  
तत्त्यागेन परेभ्यस्तु भेदो रुचिमुपागतः ॥ ७६ ॥  

करणत्वोपचारस्तु [^2_pg138]फले चेत् कल्प्यते त्वया ।  

ननु हानादिबुद्धय उपकारादिस्मरणव्यवहिताः कथं फलत्वेनोच्यन्त इति
स्वयमेवाशङ्क्याह—**उपकारादि**त्यर्धेन । उपकारसंम्मरणमेव फलं सर्वथास्ति प्रमा-
णाद् **भिन्न** फलमित्यर्थः ॥



एवं मीसांसकपक्षे नैयायिकपक्षे च प्रमाणफलयोर्भेंदं विषयैक्यं चोक्त्वा
इदानीं बौद्धपक्षे प्रमाणफलभावं दूषयति । तत्र सौत्रान्तिकपक्षे तावद् दूषणमाह-
**विषयैकत्वमिति** ॥



योऽपि प्रमाणफलयोर्विषयैकत्वमिच्छन्नेवमाह—“बाह्योऽर्थः प्रमेयं विज्ञानं
फलं तदेव च प्रमाणम् । तदुक्तम्—



सव्यापारप्रतीतत्वात् प्रमाणं फलमेव सत् ।”



इति; अनेन क्रियाकारकयोरैक्याभ्युपगमेन लोकप्रसिद्धिर्बाधितैव, तयोर्विषयैक्यवत्
स्वतो भेदोऽपि लोकप्रसिद्ध एवेत्याह—**छेदन इति** ॥



तत्र तयोर्लोकप्रसिद्धेर्भेदपरित्यागेन विषयैक्यवदभ्युपगतं भवद्भिः; अस्माभिस्तु
विषयैक्यपरित्यागेन लोकप्रसिद्धयोस्तयोर्भेदोऽभ्युपगत इत्यावयोः साम्यमेवेत्याह—
**भवते भेदहानेनेति** ॥



ननु प्रमाणफलयोरौपचारिकस्तैरभ्युगत एव भेदः । अस्मत्पक्षेऽपि तर्हि
विषयैक्यमौपचारिकं भविष्यतीत्याह—**करणत्वोपचारस्त्विति** ॥

[^1_pg138]: बोधितः अनन्त. मु.

[^2_pg138]: फल. चौ, मु.

<pb n="138"/>
कथञ्चिद् विषयैकत्वं परैर्वा किं न कल्प्यते ॥ ७७ ॥  

परिच्छेदफलत्वेन वृत्तस्यानन्तरस्य नः ।  

[^1_pg140]करणत्वं भवेज्ज्ञाने प्रमाणे तु परं फलम् ॥ ७८ ॥  

स्वसंवित्तिफलत्वं तु तन्निषेधान्न युज्यते ।  
प्रमाणे विषयाकारे भिन्नार्थ[^2_pg140]त्वान्न मुच्यते ॥ ७९ ॥  

स्वाकारश्च स्वसंवित्तिं मुक्त्वा नान्यः प्रतीयते ।  
प्रमाण्यं यस्य कल्प्येत स्वसंवित्तिफलं प्रति ॥ ८० ॥  

अस्मत्पक्षे च यदीन्द्रियादीनां प्रमाणत्वम्, ज्ञानं फलम्, तदा प्रमाण-
फलयोः भेदः स्पष्ट एव; ज्ञानप्रमाणपक्षेऽपि हानादीनां फलत्वादस्त्येव प्रमाण-
फलयोर्भेद इत्याह—**परिच्छेदफलत्वेनेति** ॥



येऽपि सौत्रान्तिकपक्षमेवं व्याचक्षते—बाह्योऽर्थः प्रमेयम्, विज्ञानस्य
विषयाकारता प्रमाणम्, स्वसंवित्तिः फलमिति; तत्रापि दूषणमाह—**स्वसंवित्ती**-
त्यर्धेन । “ज्ञाते त्वनुमानादवगच्छति” इत्यत्र स्वसंवित्तोर्निराकरिष्य[^3_pg140]माणत्वादि-
त्यर्थः । अपि च सा स्वसंवित्तिः किं विज्ञानाद् भिन्ना, अहोस्विदभिन्ना ? यदि
तावदभिन्ना, ततः पुनरपि प्रमाणफलयोरैक्यप्रसङ्गः; अथ भिन्ना, तत्रापि स्वदर्शन-
हानिप्रसङ्गः, “अपरसाधनमेकं [^4_pg140]स्वसंवित्तं ज्ञानतत्त्वम्” इत्यभ्युपगमात् । अभ्यु-
पेत्यापि तु भेदमाह—**प्रमाण** इत्यर्धेन । विषयाकारता हि विषयविषया तत्र
व्यापारः; स्वसंवित्तिस्तु विज्ञानविषयेति भिन्नविषयता ॥



एवं सौत्रान्तिकपक्षे प्रमाणफलभावं निराकृत्येदानीं योगाचारपक्षेऽपि निरा-
करिष्यन्नाह—**स्वाकारश्चेति** । तेषां चैतद् दर्शनम्—बाह्यार्थो नास्ति; विज्ञानस्य
विषयाकारता प्रमेया; स्वाकारता प्रमाणम्; स्वसंवित्ति फलमिति । तदुक्तम्—



“यदाभासं प्रमेयं तत् प्रमाणफलते पुनः ।  
ग्राहकाकारसंवित्त्योस्त्रयं नातः पृथक् कृतम् ॥”   इति ।

[^1_pg140]: प्रमाणत्वं चौ, अनन्त. मु.

[^2_pg140]: त्वान्न युज्यते. चौ, अनन्त. मु.

[^3_pg140]: माणादित्यर्थः. मा.

[^4_pg140]: स्वसंवित्संज्ञान. मा.

<pb n="140"/>

स्वाकारस्य परिच्छेदो न चाकारान्तराद् विना ।  
तस्याप्येवं तथा च स्यान्नाकारान्तः कदाचन ॥ ८१ ॥  

न चासञ्चेतितः सत्तां स्वाकारः प्रतिपद्यते ।  
ग्राह्ये च विषयाकारे ग्राहकोऽन्यो न लभ्यते ॥ ८२ ॥  

मनसस्त्विन्द्रियत्वेन प्रत्यक्षा धीः सुखादिषु ।  
मनसा संप्रयुक्तो हि [^1_pg141]तानात्मा प्रतिपद्यते ॥ ८३ ॥  

अपि च यो विषयाकारतायां प्रमेयायां स्वाकारस्य प्रामाण्यमिच्छति, स
विकल्प्य प्रष्टव्यः—किमसौ स्वाकारः सञ्चेतितो विषयाकारं प्रतिपादयति ? उता-
सञ्चेतितः ? तदापि स्वसंवित्तिः ? आहोस्विदाकारान्तरेण प्रतिपन्नः ? इति । तत्र
यदि तावदनन्तरः पक्षः, तत्रानवस्थामाह—**स्वाकारस्येति** ॥



अप्रतिपन्नस्तु सत्तामेव न लभते, कतुस्तस्य प्रामाण्यमित्याह—**न चे**त्यर्धेन ।
अथ स्वसंवित्तोऽनुभवाकारः प्रमाणम्; तत्र विषयाकारता किं स्वसंवित्ता,
उत न ? तत्र यदि स्वसंविन्ना, तत उभयोर्विषयकारानुभवाकारयोः स्वसंविन्नयोः
नीलपीतयोरिव परस्परतः प्रमाणप्रमेयत्वहानिः; अथासंविन्नो विषयाकारः, ततः
“अपरसाधनमेकं ज्ञानतत्त्वम् इति” प्रतिज्ञा हीयेत; जडात्मकस्य विषयाकार-
स्याजडात्मकेनानुभवाकारेण प्रतीयमानत्वान्मीमांसकपक्षपातप्रसङ्गः; न चेदृशी
प्रतिपत्तिः, यदुत अप्रकाशे ग्राह्ये स्वयंप्रकाशो ग्राहकः इति, युष्माभिरेवाङ्गीकृते-
त्याह—**ग्राह्ये चे**त्यर्धेन ॥



नन्वेवमपि सुखादिविषयं यद् विज्ञानं तस्य प्रत्यक्षत्वं न प्राप्नोति, इन्द्रिया-
र्थसन्निकर्षोत्पन्नत्वाभावात् । यत् प्रत्यक्षस्य लक्षणं तस्यभावादव्यापकत्वं लक्षणस्ये-
त्याशङ्क्याह—**मनसस्त्विति** ॥

[^1_pg141]: नान्यात्मा. चौ, अनन्त. मु.

<pb n="141"/>

सम्बद्धं वर्तमानं च गृह्यते चक्षुरादिना ।  
सामान्यं वा विशेषो वा ग्राह्यं नातोऽत्र [^1_pg142]कथ्यते ॥ ८४ ॥  

लक्षणं यच्च यैरुक्तं प्रत्यक्षे लौकिके सति ।  
विद्यमानोप[^2_pg142]लम्भत्वात सर्वस्यैवानिमित्तता ॥ ८५ ॥  

निर्विकल्पकपक्षे तु सुतगमनिमित्तता ।  
साध्यसाधनसम्बन्धो नाविकल्प्य हि गृह्यते ॥ ८६ ॥  

कथं प्रत्यक्षपूर्वत्वमनुमानादिनो भवेत् ।  
यदा स्मृत्यसमर्थत्वान्निर्विकल्पेन्द्रियस्य धीः ॥ ८७ ॥  

नन्वेवमपि विषयाकथनादसंपूर्णमिदं लक्षणमित्याशङ्क्याह—**सम्बद्धमिति** ।
प्रतिभासमानत्वेन [^3_pg142]सुज्ञानत्वात् न कथ्यत इत्यर्थः ॥



अभ्युपगम्य लक्षणपरत्वमस्माभिः समर्थितम्; इदानीं प्रकृतमनिमित्तपरत्वमु-
पसहरन्नाह—**लक्षणमिति** ॥



ननु सत्संप्रयोगजत्वेन नैयायिकादिलक्षितस्य विद्यमानोपलम्भनत्वादनिमित्त-
त्वं भवतु; बौद्धलक्षितस्य तु कल्पनारहितस्य कथं तदित्याशङ्क्याह—<q>निर्विक-
ल्पकपक्षे त्विति</q> । विकल्पगोचरोऽयमित्यभिप्रायः ॥



प्रत्यक्षद्वारत्वाच्चानुमानोपमानार्थापत्तीनामप्यकारणत्वम्” इति भाष्यम् ।
तस्यायमर्थः—अनुमानोपमानार्थापत्तीनामिति धर्मिनिर्देशः, धर्मं प्रत्यकारणत्वमिति
साध्यो धर्मः, प्रत्यक्षद्वारत्वादिति हेतुः । तद् दूषयितुमाह—<q>कथं प्रत्यक्षपूर्वत्व-
मिति</q> । अयमभिप्रायः—सविकल्पकं निर्विकल्पकं च विज्ञानम् । तत्र निर्विकल्पक-
मेवेन्द्रियजम्, अर्थसामर्थ्येनोत्पद्यमानत्वात् प्रत्यक्षस्य, सविकल्पकं तु स्मृतशब्द-
संयोजनद्वारेणोत्पद्यते । न चास्मृतः शब्दः शक्यो योजयितुम् । न चेन्द्रियस्य
स्मरणादौ सामर्थ्यं नापि योजनायाम् । तदुक्तम्—“हीदमियतो व्यापारान्
कर्तुं समर्थम्” इति ।

[^1_pg142]: कल्प्यते. चौ, अनन्त. मु.

[^2_pg142]: लम्भित्वात्. चौ. मु.

[^3_pg142]: सुज्ञातत्वात्. मा.

<pb n="142"/>

न चाविकल्प्य लिङ्गस्य लिङ्गिसम्बन्धयोस्तथा ।  
गृहीतिरुपमानेऽपि सादृश्यग्रहणात् स्मृतः ॥ ८८ ॥  

अर्थापत्तिः पुनः प्रायो नान्यदृष्टेऽर्थ इष्यते ।  
प्रवर्तते च यं दृष्ट्वा सोऽप्यर्थः सविकल्पकः ॥ ८९ ॥  

यत्र चानुमितं लिङ्गं सूर्यगत्यादि लिङ्गि च ।  
तत्र प्रत्यक्षपूर्वत्वं कथमध्यवसीयते ॥ ९० ॥  

भवतु निर्विकल्पकमेव प्रत्यक्षम्; तत्पूर्वत्वमेवानुमानादीनां भविष्यति
यथोक्तम्—“तत्र दर्शनं प्रत्यक्षतोऽनुमानतो वा” इत्यात्याशङ्क्याह—<q>न चेत्यादि-
गृहीति</q>रन्तेन । लिङ्गं लिङ्गिनं सम्बन्धं च प्रत्यक्षेण गृहीत्वानुमानमुत्पद्यमानं प्रत्यक्ष-
पूर्वकमित्युच्यते, न च लिङ्गलिङ्गिनोः सामान्यरूपत्वात् स्वलक्षणविषये निर्विक-
ल्पकेन ग्रहणमित्यर्थः । नोपमानस्यापि प्रत्यक्षपूर्वकत्वमित्याह—<q>उपमानेऽपि
सादृश्यग्रहणात् स्मृत इति</q> । प्रत्यक्षविषये चोपमानमुत्पद्यमानं प्रत्यक्षपूर्वकमि-
त्युच्यते ? प्रत्यक्षगृहीतमुपमानज्ञानमुत्पादयतीति वा ? न तदुभयमप्यस्ति । तत्र
स्मृत इति प्रत्यक्षविषयतां दर्शयति । सादृश्यग्रहणादित्यनेनाप्यवस्तुत्वात् सादृ-
श्यस्य निर्विकल्पकप्रत्यक्षाविषयतां दर्शयति । तस्मादुपमानेऽपि प्रत्यक्षपूर्वकत्वं
नास्तीत्यर्थः ॥



एवमर्थापत्तेरप्युभयथापि प्रत्यक्षपूर्वकत्वं नास्तीत्याह—**अर्थापत्तिरि**त्यर्धेन ।
तत्र प्रायोग्रहणं शक्यादिविषयम् । यच्च श्रुतार्थापत्त्या तार्तीयश्रुत्यादिकल्पनमिति,
यच्चानुपपद्यमानं दृष्ट्वा अर्थापत्तिज्ञानमुत्पद्यते, तस्यापि सविकल्पकप्रत्यक्षगोचर-
त्वान्न निर्वि[^1_pg143]कल्पकेन प्रत्यक्षेण ग्रहणमित्याह—**प्रवर्तत** इत्यर्धेन ॥



एवं तावत् प्रत्यक्षपूर्वकत्त्वादित्यस्य हेतोरसिद्धत्वमुद्भावितं श्लोकत्रयेण ।
इदानीमभ्युपगम्यापि सविकल्पकस्य प्रत्यक्षत्व भागासिद्धतां दर्शयितुमाह—<q>यत्र
चानुमितमिति</q> । अनुमितानुमानेन लिङ्गालिङ्गनोरुभयोरपि प्रत्यक्षाविषत्वान्नास्ति
प्रत्यक्षपूर्वकत्वमित्यर्थः ॥

[^1_pg143]: कल्पके प्रत्य. मा.

<pb n="143"/>

प्रत्यक्षावगते चार्थे कृतस्तेषां प्रमाणता ।  
तैर्यदा[^1_pg144] संप्रतीयेत तदा नाक्षस्य गोचरः ॥ ९१ ॥  

अथ कस्यचिदर्थस्य ज्ञानात् तत्पूर्वता भवेत् ।  
तदार्थस्य भविष्यत्त्वं न स्यादज्ञानकारणम् ॥ ९२ ॥  

वर्तमाने हि कस्मिंश्चिद् विज्ञातेऽर्थेऽक्षबुद्धिभिः ।  
लिङ्गादविद्यमानोऽपि धर्मो गम्यते तैस्तदा ॥ ९३ ॥  

प्रत्यक्षेण गृहीत्वा च वर्णान् वेदेऽपि गृह्यते ।  
प्रमेयमिति सोऽपि स्यात् तत्पूर्वत्वादकारणम् ॥ ९४ ॥  

केचित् तत्पूर्वकत्वं तु हेतुर्नैवेति मन्वते ।  
तत्पूर्वकत्वाद् यत्तावत् प्रमाण्यं तदसम्भवः ॥ ९५ ॥  

अपि च, प्रत्यक्षप्रमिते वस्तुन्युत्पद्यमानत्वादनुमानादीनां प्रत्यक्षपूर्वकत्वम् ?
प्रत्यक्षगृहीतमुत्पादयतीति वा ? पूर्वस्मिन् पक्षेऽसिद्धतामाह—**प्रत्यक्षावगते चेति** ।
सन्निकृष्टविषयत्वात् [^1_pg144]प्रत्यक्षस्य असन्निकृष्टार्थविषयत्वादनुमानादीनाम् । तदुक्तम्—
“असन्निकृष्टेऽर्थे बुद्धिः” इति ॥



उत्तरपक्षेऽपि प्रत्यक्षपूर्वकमपि भविष्यद्विषयं भविष्यति भस्मदर्शनादतीताग्नि-
विषयानुमानवत्; ततश्च भविष्यत्त्वाद् धर्मस्य न प्रत्यक्षेण ग्रहणम्, नापि तत्पूर्व-
कत्वादनुमानादिभिः—इतीदमयुक्तमित्याह—**अथ कस्यचि**दिति श्लोकद्वयेन ॥



ईदृशे प्रत्यक्षपूर्वकत्वे विरुद्धतापि हेतोरित्याह—**प्रत्यक्षेणेति** । इष्टविघा-
तकृल्लक्षणश्चायं विरुद्धः ॥



एवं स्वदूषितं भाष्यं सयर्थयितुमाह—**केचिदि**त्यर्धेन । हेतोः [^3_pg144]प्रयोगे सति
असिद्धत्वादय उद्भाव्येरन्, न त्वयं ‘प्रत्यक्षपूर्वकत्वात्’ इति हेतोः प्रयोगः ।
हेतुप्रयोगमन्तरेण कस्तर्ह्येतस्य प्रत्यक्षद्वारत्वादिति भाष्यस्यार्थ इत्याशङ्क्याह—
**तत्पूर्वकत्वा**दित्यर्धेन । तदिदं परस्परपराहतम्—यदेव तु निषिद्धं प्राक्तनेन,

[^1_pg144]: स. प्रतीयेत. चौ, अनन्त. मु.

[^2_pg144]: प्रत्यक्षसन्नि. मा.

[^3_pg144]: अप्रयोगे. मा.

<pb n="144"/>

प्रत्यक्षेण गृहीत्वा च लिङ्गाद्यन्यतमं ध्रुवम् ।  
प्रवृत्तिरनुमानादेर्न च धर्मेऽस्ति तादृशम् ॥ ९६ ॥  

अनुमानानुमानादेः न चाप्यस्तीह सम्भवः ।  

[^1_pg145]सम्बन्धलिङ्गिलिङ्गानां पूर्वसिद्धेरसम्भवात् ॥ ९७ ॥  

सत्ता च नानुमानेन कस्यचित् प्रतिपद्यते ।  
धर्मेणान्यद् विशेष्यं चेत् पक्षोऽसिद्धविशेषणः ॥ ९७ ॥  

तस्माददृष्टपूर्वत्वात् केनचिद् वस्तुना सह ।  
धर्मस्य नानुमेयत्वमसाधारणवस्तुवत् ॥ ९९ ॥  

पुनरपि तदेवाभ्युपगतमुपरितनेन । तस्मादयमभिप्रायः—न धर्म प्रत्यप्रामाण्ये साध्ये
प्रत्यक्षद्वारत्वादित्ययं हेतुरुपदिश्यते, अपि तु यत् प्रत्यक्षपूर्वकत्वेन प्रामाण्यमित्येत-
दनूद्य तस्य धर्मं प्रत्यसम्भव इत्येकदत्र विधीयत इत्यर्थं ॥



कस्मात् प्रत्यक्षपूर्वकत्वेन यत्प्रा[^2_pg145]माण्यं तस्य धर्मं प्रत्यसम्भव इत्याशङ्क्याह—
**प्रत्यक्षेणेति** ॥



अनुमितानुमानस्यापि पारम्पर्येण प्रत्यक्षपूर्वकत्वाद् धर्मं प्रत्यसम्भव इत्याह-
**अनुमानानुमानादेरिति** ॥



अपि च स्वतन्त्रस्य वा धर्मस्यानुमेयत्वम् ? अस्ति धर्मः—इत्यन्यविशेष-
णस्य वा ? न तावत् स्वतन्त्रस्येत्याह—**सत्ते**त्यर्धेन । सत्तायां हि साध्यायां भाव-
धर्मस्य वा हेतुत्वं स्यात् ? अभावधर्मस्य वा ? उभयधर्मस्य वा ? तत्र भावधर्मस्या-
सिद्धत्वम्, अभावधर्मस्य विरुद्धत्वम्, उभयधर्मस्यानैकान्तिकत्वमित्येषोऽभिप्रायः ।
अथ धर्मवानयं पुरुषः—इत्येवं साध्यते, तत्राप्यसिद्धविशेषणत्वं पक्षस्येत्याह—
**धर्मेणे**त्यर्धेन ॥



अमुमेवार्थं त्रैलक्षण्येनोपनिबध्नाति स्म । तत्रानुमानोपमानसम्बन्धिप्रयोगद्वय-
माह **तस्मादित्यादिना** श्लोकद्वयेन । धर्म इति धर्मिनिर्देशः, अनुमेयत्वोपमेयत्वा-
भावः साध्यो धर्मः, अदृष्टपूर्वत्वाददृष्टसदृशत्वादिति यथासङ्ख्येन हेतुद्वयम्, असा-
धारणवदिति दृष्टन्तः ॥

[^1_pg145]: सम्बन्धि. अनन्त. मु.

[^1_pg145]: माण्यं धर्मं तस्य. मा.

<pb n="145"/>

अदृष्टसदृशत्वाच्च स्वयं चानुपलम्भनात् ।  
धर्मस्य नोपमेयत्वमसाधारणवद् भवेत् ॥ १०० ॥  

नन्वर्थापत्तिरेवं स्याज्जगद्वैचित्र्यर्दशनात् ।  
सुखिदुःख्यादिभेदो हि नादृष्टात् करणादृते ॥ १०१ ॥  

दृष्टस्य व्यभिचारित्वात् तदभावेऽपि सम्भवात् ।  
सेवाध्ययनतुल्यत्वे दृष्टा च फलभिन्नता ॥ १०२ ॥  

स्यादेवं यदि शक्येत स्वाभाविकनिवारणा ।  

[^1_pg146]धर्मशक्तेश्च वैचित्र्ये हेतुरन्यो भवेद् यदि ॥ १०३ ॥  

[^2_pg146]यथा वा फलवैचित्र्ये कर्मणां शक्तता स्वतः ।  

[^3_pg146]तथा विचित्रता लोके स्वभावादुपपत्स्यते ॥ १०४ ॥  

ननु जगद्वैचित्र्यान्यथानुपपत्त्या प्रतीयत एव धर्मः, किमित्यर्थापत्तिगम्यो
न भवतीत्याह—**नन्वर्थापत्तिरेवमिति** ॥



सुखदुःखादिभेदेन कदाचित् जगद्वैचित्र्यमनुपपद्यमानं विलक्षणमदृष्टं कल्प-
यति । न च सेवाध्ययनादि दृष्टं कारणं जगद्वैचित्र्योपपादकम्, व्यभिचारादि-
या/?/ह—**दृष्टस्य व्यभिचारित्वादिति** ॥



एवं नैयायिकमतमुपन्यस्य लोकायतदर्शनाभ्युपगमेन परिहारमाह—
**स्यादेवमि**त्यर्धेन । स्वभावत एव कानिचित् कारणानि सुखिरूपं पदार्थमुपजन-
यन्ति, कानिचित् दुःखिरूपम्; किमदृष्टकल्पनयेत्यर्थः । अवश्यं चायं स्वाभाविक-
पक्षोऽदृष्टवादिनाऽप्यभ्युपगन्तव्य इत्याह—**धर्मशक्तेश्चे**त्यर्धेन ॥



अदृष्टमपि जगद्वैचित्र्योपपादकं विचित्रमेवाभ्युपगन्तव्यम् । तच्चापि वैचित्र्य-
मदृष्टस्य स्वाभाविकम्, अदृष्टान्तरकल्पनायामनवस्थाप्रसङ्गात् । एवं च सति
जगद्वैचित्र्यमेव स्वाभाविकं भविष्यतीत्यपार्थकमदृष्टकल्पनमित्याह—**यथावेति** ॥



इदानीमभ्युपगम्यादृष्टमात्रं प्रत्यर्थापत्तेः प्रामाण्यं अदृष्टविशेषाभिप्रायेण
“अथातो धर्मजिज्ञासा” इत्युक्तम् । तत्रैव च प्रत्यक्षाद्यनुप्रवेशव्यवच्छेदेन चोद-

[^1_pg146]: कर्म. चौ, अनन्त. मु.

[^2_pg146]: वथा. च. चौ, अनन्त. मु.

[^3_pg146]: तथापि. चि. चौ, मु.

<pb n="146"/>

अधर्मे धर्मरूपे वा ह्यविभक्ते फलं प्रति ।  
किमप्यस्तीति विज्ञानं नराणां क्वोपयुज्यते ॥ १०५ ॥  

किं नु यागांदितो दुःखं हिंसादेः किं सुखोद्भवः ।  
स्वर्गपुत्रादिभेदश्च कीदृशात् कर्मभेदतः ॥ १०६ ॥  

इति यावदविज्ञानं तावन्नैव प्रवर्तते ।  
प्रवृत्त्यङ्गं च यज्ज्ञानं तस्य मूलं प्रतीक्ष्यते ॥ १०७ ॥  

तस्मात् सिद्धेऽपि सामान्ये विशेषो नागमादृते ।  
विशेषस्य तु जिज्ञासा सूत्रकारणे सूत्रिता ॥ १०८ ॥  

गम्यमाने विशेषे च तदन्तर्भावकारितः ।  
सामान्यप्रत्ययोऽपि स्याच्छास्त्रादेवेत्यकारणम् ॥ १०९ ॥  

यथार्थापत्तिरेवं च नानुमा नोपमेष्यते ।  
शास्त्रं चेत् तदपेक्षेत तस्यैव स्यात् प्रमाणता ॥ ११० ॥  

प्रत्यक्षाग्रहणं यत्तु लिङ्गादेरविकल्पनात् ।  

नायाः प्रमाण्यं प्रतिज्ञातम्—“चोदनालक्षणोऽर्थो धर्मः”-इति, तस्यैव प्रवृत्त्य-
ङ्गत्वात् । तत्र च नार्थापत्तेः प्रमाण्यमित्येतत् श्लोकचतुष्टयेनाह—<q>अधर्म इत्या-
दिना</q> ॥



यदा च विशेषे चोदना प्रमाणं तदा तदन्तर्गतत्वेनादृष्टमात्रेऽपि सैव प्रमा-
णम्, यदि तेन प्रयोजनमित्याह—**गम्यमान इति** ॥



एवमनुमानोपमानोयोरर्थापत्तिवददृष्टविशेषं प्रति शास्त्रापेक्षित्वादकारणत्व-
मित्याह **यथार्थापत्तिरिति** ॥



एवं तावत् प्रत्यक्षद्वारत्वादिति भाष्यं परमतेन व्याख्यायाधुना स्वमतेन
व्याचष्टे—**प्रत्यक्षग्रहणमि**त्यर्धेन ॥



प्रयोगसमर्पकमेवेदं भाष्यम् । अयं प्रयोगार्थः—अनुमानोपमानार्थापत्ती-
नामिति धर्मिनिर्देशः, धर्मं प्रत्यकारणत्वमिति, साध्यो धर्मः, प्रत्यक्षद्वारत्वादिति हेतुः ।



“प्रत्यक्षग्रहणं यत्तु लिङ्गादेरविकल्पनात्” इति ।


<pb n="147"/>
तन्नेष्टत्वाद् विकल्पस्याप्यर्थरूपोपकारिणः ॥ १११ ॥  

अस्ति ह्यलोचनाज्ञानं प्रथमं निर्विकल्पकम् ।  
बालमूकादिविज्ञानसदृश्यं शुद्धवस्तुजम् ॥ ११२ ॥  

ततश्चासिद्धो हेतुरिति युक्तम्; तस्य कः परिहारस्तत्राप्याह—**तन्नेष्टत्वादि**त्यर्धेन ।
सविकल्पस्याप्यर्थरूपोपकारिणः प्रत्यक्षत्वेनेष्टत्वान्नासिद्धत्वं हेतोः । तत्रार्थरूपो-
पकारिणः इत्यनेन भ्रान्तिस्मृतिज्ञानयोः व्यवच्छेदं करोति; ते हि नार्थरूप-
मुपकुरुतः, एकत्र विपरीतप्रतिभानात्, अन्यत्र च गृहीततया प्रतिभासेन पूर्व-
प्रमाणशेषत्वात् ॥



इदानीं निर्विकल्पकमस्तित्वेन प्रमाणत्वेन च साधयितुमाह—<q>अस्ति
हीति</q> । ननु सविकल्पकं विज्ञानमाक्षिप्तं तदेव च साध्यत्वेन प्रतिज्ञातम्; तदन-
न्तरं निर्विकल्पकज्ञानसाधनमसम्बन्धमुच्यते । अपिशब्दात् तस्यापि प्रतिज्ञानात्
तेन च विना सविकल्पकस्यानुत्पत्तेः सद्भावादारभ्य विप्रतिपत्तेश्च नासम्बन्धत्वम् ।
तथाचाहुः—



“[^1_pg148]न सोऽस्ति प्रत्ययो लोके यः शब्दानुगमादृते ।  
अनुविद्धमिव ज्ञानं सर्वं शब्देन गम्यते”॥   इति ।

तत्रास्तीत्यनेन संवेदनसद्भावे प्रमाणमाह; संवेद्यगतं हि शब्दासंजल्परहितमर्थ-
संवेदनम् । तथा चोक्तमन्यैरपि—



“सहृत्य सर्वतश्चिन्तां स्तिमितेनान्तरात्मना ।  
स्थितोऽपि चक्षुषा रूपमीक्षते साक्षजा मतिः”॥   इति ।

आलोचनज्ञानमित्यनेन बोधकत्वं प्रामाण्ये हेतुमाह; । प्रथममित्यनेनाप्यस्तित्वं-
निर्विकल्पकत्वं च युक्तया साधयति । वाचकशब्दस्मरणसमनन्तरं हि सवि-
कल्पकज्ञानमुत्पद्यते; प्रबुद्धश्च संस्कारः स्मृतिमुपजनयति; अर्थदर्शनं च
संस्कारोद्बो[^2_pg148]धकमिष्यते । वाचकस्मरणाच्च पूर्वं यदर्थदर्शनम्, तदेव शब्दसञ्चल्प-
रहितत्वान्निर्विकल्पकं शब्दसम्बन्धग्रहणाभावेन बालमूकयोरिव विज्ञानम्; शुद्ध-

[^1_pg148]: न हि सोऽस्ति. मा.

[^2_pg148]: बौधकत्वमिष्यते. मा.

<pb n="148"/>

न विशेषो न सामान्यं तदानीमनुभूयते ।  
तयोराधारभूता तु व्यक्तिरेवावसीयते ॥ ११३ ॥  

महासामान्यमन्यैस्तु द्रव्यं सदिति चोच्यते ।  
सामान्यविषयत्वं च प्रत्यक्षस्यैवमाश्रितम् ॥ ११४ ॥  

विशेषास्तु प्रतीयन्ते सविकल्पकबुद्धिभिः ।  
ते च केचित् [^1_pg149]प्रतिद्रव्यं केचिद् बहुषु संश्रिताः ॥ ११५ ॥  

[^2_pg149]तानकल्पयदुत्पन्नं [^3_pg149]व्यावृत्तानुगतात्मना ।  
गव्यश्वे चोपजातं तु प्रत्यक्षं न विशिष्यते ॥ ११६ ॥  

वस्तुजमितीदं च शब्दसंजल्पव्युदासेनेन्द्रियजत्वसिद्ध्या[^4_pg149]र्श्चसामर्थ्येनोत्पन्नतां दर्श-
यति ॥



इदानीं बौद्धदर्शनाभिप्रायेण तस्य विषयं दर्शयितुमाह—**न विशेष इति** ।
व्यक्तिशब्देन स्वलक्षणमाह । सामान्यविशेषसंकीर्तनं तु पराभिप्रायेण; न तु
बौद्धदर्शने सामान्यविशेषयोः स्वलक्षणं प्रत्याधाराधेयभावोऽस्ति, तयोरभावात् ॥



वेदान्तवादिनस्तु—महासामान्यं निर्विकल्पकस्य विषयमाहुः । तच्च केचित्
सत्तामाहुः, अपरे द्रव्यमित्येतद् दर्शयति—**महासामान्यमिति** ॥



यत्र तु सविकल्पके भेदावगमः, तत् प्रत्यक्षमेव न भवतीत्याह—<q>विशेषा-
स्त्विति</q> । यत्सामान्यमेव गोत्वादिर्महिष्यादिभ्यो निवर्तमानो विशेषः, स बहुषु
संश्रित इति ॥



एवं सत्त्वभेदप्रतिपादकस्य “आत्मा वा इदं सर्वम्” इत्येवमादेः आग-
मस्य नास्ति प्रत्यक्षेण विरोधः । ततश्च सिद्धाद्वैतसिद्धिरित्याह—**तानकल्पयदिति** ।
विशेषाप्रति[^5_pg149]भासादगम्यत्वे चोपजातस्य निर्विल्पकस्य न कश्चिद्विशेषः ॥

[^1_pg149]: omitted प्रतिद्रव्यं केचित्. मा.

[^2_pg149]: तान्न कल्प. मा.

[^3_pg149]: व्यावृत्त्यनु. अनन्त. मु.

[^4_pg149]: सिध्यर्थसाम. मा.

[^5_pg149]: भासागम्यत्वे. मा.

<pb n="149"/>

तदयुक्तं प्रतिद्रव्यं भिन्नरूपोपलम्भनात् ।  
न ह्याख्यातुमशक्यत्वाद् भेदो नास्तीति गम्यते ॥ ११७ ॥  

निर्विकल्पकबोधेऽपि द्व्यात्मकस्यापि वस्तुनः ।  
ग्रहणं लक्षणाख्येयं ज्ञात्रा शुद्धं तु गृह्यते ॥ ११८ ॥  

तत्रानन्तरं श्रोत्रियपक्षमेव तावद् विशेषविकल्पकसिद्धयर्थं निराकर्तुमाह—
**तदयुक्तमि**त्यर्धेन । संवेदनं परामृशतु भवान्; अश्वे गवि च यत् संवेदनद्वयं तयोः
किं भिन्नं संवेद्यमुताभिन्नम् ? एकस्यां व्यक्तौ संवेदद्वयवत् तत्रास्माकं तावद्भिन्नं
संवेद्यम् । तपस्विनां तु न विद्मः कीदृशमिति । यदि च विषयतो भेदो न प्रति-
भासते, किमिति तर्हि गोदर्शनादश्वार्थी निवर्तते ? किमिति वा गोदर्शने सत्यश्व-
शब्दस्मरणं न भवति ? नन्वितरेतराभावो भेदः, स कथमिव प्रत्यक्षस्य ते विषयः ?
स च यदि भासते, किमिति विषयो न भवति ? अथ न प्रतिभासत एव, तर्हि
वक्तव्यं किमभावत्वेन ? न चेतरेतराभावो भेदः । किं तर्हि ? भिन्नयोरितरेतरा-
भाव; । कः पुनरसौ भेदः ? कश्चेतरेतराभावः ? पदार्थयोर्यत्स्वरूपं स एव भेदः;
परस्परवैविक्त्यमभावः । न चाश्ववैविक्त्यमेव गोस्वरूपम्, अश्वत्वगोत्वयोरेकत्वप्र-
सङ्गात् । अपि च यो भेदप्रत्ययोऽवभासते, स एव भेदः; अभावप्रत्ययोऽभावः ।
इदं चायमितरेतराभाववादी विकल्प प्रष्टव्य;—किं भिन्नयोरितरेतराभावः. उता-
भिन्नयोः ? यदि भिन्नयोरितरेतराभावः, तर्ह्यन्यो भेदः; अथाभिन्नयोः; कथमितरे-
तरव्यपदेशः ? कथं च तस्यैव तत्राभावः ? इति । ननु निर्विकल्पके ‘भिन्नः’ इत्येवं
नास्त्यवभासः । मा भूदेवम्, तथापि भिन्नमवभासत एवेत्याह—**न ह्याख्यातुमि**-
त्यर्धेन । तदुक्तमन्यैरपि “चक्षुर्विज्ञानसमं हि नीलं विजानाकि नीलं नीलम्” इति ॥



यदप्युक्तम्—व्यक्तिरेवावसीयत इति, तत्रापि सामान्यविकल्पसिद्ध्यर्थ-
माह—**निर्विकल्पकेति** । गवये पुरोऽवस्थिते सति तत्र भेदप्रतिभासोऽप्यस्ति;
नीलशुक्लयोरिव भेदानुवृत्तौ सत्यामेवाभेदप्रतिभासोऽप्यस्ति । तत्र भेदप्रतिभासान्ना-
नात्वमनयोरभेदप्रतिभासाच्चैक्यम्; यच्च भिन्नयोरैक्यम्, तदेव सामान्यम्; नानात्वं
यदैक्यस्य, सा व्यक्तिः; तथैवैकस्यां बाहुलेयव्यक्तावुपलब्धायां व्यक्त्यन्तरं


<pb n="150"/>

[^1_pg151]न त्वसाधारणत्वेन [^2_pg151]परव्यावृत्त्यकल्पनात् ।  
विशेषानु[^3_pg151]गमाक्लृप्तेः सामान्यमिति नापि तत् ॥ ११९ ॥  

ततः परं पुनर्वस्तु धर्मैर्जात्यादिभिर्यया ।  
बुद्ध्यावसीयते सापि प्रत्यक्षत्वेन सम्मता ॥ १२० ॥  

शाबलेयाख्यमुपलभ्यमानं पूर्वानुभूतव्यक्त्यैक्येन नानात्वेन चावभासते; इदमेव
च तद्भिन्नाभिन्नत्वम्; न तु जातेः स्वलक्षणं प्रति भेदाभेदौ ॥



ननु प्रथमव्यक्तिसन्दर्शने सति जात्यबगमो नास्तिः तत्कथं लक्ष्यान्तरोप-
लब्धौ ‘स एवायम्’ इति प्रत्यभिज्ञा प्रत्ययः ? न च प्रत्यभिज्ञाप्रत्ययान्यथानुपपत्त्यैव
पूर्वं जात्यनुभवोऽप्यासीदिति कल्पयितुं शक्यते, कल्प्येऽनुभवे प्रत्यभिज्ञानुत्पादात् ।
कथं च प्रकाशरूपस्य अस्तित्वमसंवेद्यमानस्य ? उच्यते—केन वा प्रत्यभिज्ञाप्रत्य-
योत्पत्तिर्दर्शिता ? व्यक्त्यन्तरमुपलभ्यमानं पूर्वनुभूतव्यक्त्यैक्येन नानात्वेन चावभा-
सत इति वयं ब्रूमः । किञ्च प्रत्यभिज्ञाप्रत्ययं मुक्त्वा ऐक्यावगमोऽप्यस्ति ? बाढ-
मस्ति; अननुभूतपूर्वः प्रथममेव युगपद् यदा गवयद्वयं प्रतिपद्यते, तदा किमैक्या-
वगमो नास्ति ? यदि च निर्विकल्पके सामान्यावगमो नास्ति, कथं तदनन्तरं
सामान्यशब्दयोजनात्मकं विज्ञानमुत्पद्यते ? स्वलक्षणदर्शने सति सामान्यशब्दस्मर-
णानुपपत्तेः, “यत्सन्निधाने यो दृष्टः” इति न्यायात् । अस्य त्वक्षरत्रयन्यूनस्य
कारिकार्धस्य सत्यमर्थं न विद्मः—“लक्षणाख्येयं ज्ञात्रा शुद्धं तु गृह्यते” इति ।
विशेष इत्येवं सामान्यमि[^4_pg151]त्येवं न गृह्णाति, व्यावृत्त्यनुगमविकल्पयोरभावादित्याह-
**न त्विति** । शब्दानुसन्धानप्रतिषेधपरोऽयं श्लोकः । सामान्यविशेषेण तु
सामान्यविशेषरूपतया प्रतिभासते । तदुक्तम् “द्व्यात्मकस्यापि वस्तुनो ग्रहणम्”
इति ॥



एवं तावन्निर्विकल्पकस्यास्तित्वं प्रत्यक्षत्वं च सामान्यविशेषविषयत्वं च
साधितम् । इदानीं सविकल्पकस्य यत् प्रत्यक्षत्वं प्रतिज्ञातम्, तत् साधयितुमाह—
**ततः परमिति** । तत्र ततः परमित्येतेन निर्विकल्पकादुत्पन्नतां सविकल्पकस्य दर्श-

[^1_pg151]: न ह्यासा, अनन्त. न. चासा. चौ, मु.

[^2_pg151]: परावृत्त्यविक. मा.

[^3_pg151]: गमाकारः. मा.

[^4_pg151]: त्येवं च गृ. मा.

<pb n="151"/>

करणं चेन्द्रियं बुद्धेर्न तत्र ज्ञानमाहितम् ।  

[^1_pg152]ततः स्मृत्यसमर्थत्वाद् विकल्पोऽतो न वार्यते ॥ १२१ ॥  

आत्मन्येव स्थितं ज्ञानं स हि बोद्धात्र गम्यते ।  
स्मरणे चास्य सामर्थ्यं सन्धानादौ च विद्यते ॥ १२२ ॥  

तेनेन्द्रियार्थसम्बन्धे विद्यमाने स्मरन्नपि ।  
विकल्पयन् स्वधर्मेण वस्तु प्रत्यक्षवान् नरः ॥ १२३ ॥  

तच्चैतदिन्द्रियाधीनमिति तैर्व्यपदिश्यते ।  
तदसम्बन्धजातं तु नैव प्रत्यक्षमिष्यते ॥ १२४ ॥  

यति । (पुनरिति) पारम्पर्येणाप्यक्षजत्वमस्तीत्येतत् प्रदर्शयितुं बौद्धपरिकल्पितमा-
नसप्रत्यक्षवत् । वस्त्वित्यनेनार्थसामर्थ्योत्पन्नतां निर्विकल्पकवद् दर्शयति । धर्मैरित्य-
नेनार्थन्तरन्यासं निराकरोति । जात्यादिभिरित्यनेनापि शब्दाध्यासः । एतदुक्तं
भवति—जात्यादिभिर्धर्मभूतैर्विशिष्टोऽर्थों यथावसीयते, न शब्दविशिष्टो नाप्य-
र्थान्तररूपेण । बुद्ध्यावसीयते इत्यनेन बोधकत्वं प्रामाण्ये हेतुमाह । सापि प्रत्य-
क्षत्वेन संमतेत्यनेनापि तद्भावभावित्वेनाक्षजत्वं दर्शयति ॥



यत् पुनरिदमुक्तम्—किञ्चित् सविकल्पकं ज्ञानं स्मृत[^2_pg152]शब्दसंज्ञत्वेनोत्प-
द्यते—‘देवदत्तोऽयम्’ इति, किञ्चित् पूर्वानुभूतार्थानुसन्धानेनोत्पद्यते ‘स एवा-
यम्’ इति; न चेन्द्रियस्य स्मरणादौ सामर्थ्यम्, अचेतनत्वादिति । तत्राह—
**करणं चेति** श्लोकद्वयेन । अयमभिप्रायः—क्रिया कर्मणि कर्तरि वा समवैति; न
चेन्द्रियस्य ज्ञानक्रियायां कर्मत्वम्, अप्रतिभासनात् । नापि कर्तृत्वम्, अबोद्धृत्वात् ।
आत्मनि तु क्रिया समवैति, तस्यैव चेतनत्वाद[^3_pg152]स्त्येव स्मरणादौ सामर्थ्यमिति ॥



यद्यात्मनः स्मरणादौ सामर्थ्यमस्तीति कृत्वा सविकल्पस्य प्रत्यक्षत्वमुच्यते
हन्त तर्हि निवृत्तेन्द्रियव्यापारस्यापि शब्दं स्मरतो यत् सविकल्पकं ज्ञानमुत्पद्यते
‘गौरयम्’ इति, तस्यापि प्रत्यक्षत्वं प्राप्नोतीत्याशङ्क्याह—<q>तेनेन्द्रियार्थसम्बन्ध
इति</q> । इन्द्रियार्थसन्निकर्षोत्पन्ने ज्ञाने लोके प्रत्यक्षशब्दः प्रयुदज्यत इत्यर्थः ॥



इदानीं प्रत्यक्षशब्दप्रयोगस्य निमित्तं दर्शयितुमाह—**तच्चैतादि**त्यर्धेन ।

[^1_pg152]: तत्स्मृत्याद्यसमर्थ. अनन्त. मु.

[^2_pg152]: शब्दसज्जत्वेन. मा.

[^3_pg152]: अस्येव. मा.

<pb n="152"/>

पुनःपुनर्विकल्पेऽपि [^1_pg153]यावानधिगमो भवेत् ।  
तत्सम्बन्धानुसारेण सर्वं प्रत्यक्षमिष्यते ॥ १२५ ॥  

न हि प्रविष्टमात्राणामुष्णाद् गर्भगृहादिपु ।  
अर्था न प्रतिभान्तीति गृह्यन्ते नेन्द्रियैः पुनः ॥ १२६ ॥  

यथा त्वाभासमात्रेण पूर्वं ज्ञात्वा स्वरूपतः ।  
पश्चात् तत्रावबुध्यन्ते तथा जात्यादिधर्मतः ॥ १२७ ॥  

यदि त्वालोच्य संमील्य नेत्रे कश्चिद् विकल्पयेत् ।  
न स्यात् प्रत्यक्षता तस्य सम्बन्धाननुसारतः ॥ १२८ ॥  

अतदधीने तु प्रत्यक्ष[^2_pg153]शब्दो न प्रयुक्त इत्याह—**तदसम्बन्धजातन्त्वि**-
त्यर्धेन । ननु [^3_pg153]यदीन्द्रियजत्वेन प्रत्यक्षत्वम्, एवं तर्हि सविकल्पकस्य तन्न प्राप्नोति;
तद्धि सामान्यावभासमुत्पद्यते । न चेन्द्रियस्य सामान्येन सह सम्बन्धोऽस्ति ।
तदभावाद्यदि स्यात्, प्रथमचक्षुस्सन्निपातोऽपि प्रतीयेय । तत्र “निर्विकल्पकबोधेऽपि
द्व्यात्मकस्यापि वस्तुनो ग्रहणम्” इत्युक्तमेव ॥



अभ्युपगमवादेन त्वाह—**पुनः पुनरिति** ॥



इदमत्र [^4_pg153]भवान् विकल्प्य प्रष्टव्यः—अनुपरतेन्द्रियव्यापारस्य निर्विकल्पक-
ज्ञानस्यानन्तरं सविकल्पकं सामान्यावभासं ज्ञानमुत्पद्यते, उत न ? यदि नोत्प्रद्यते,
ततस्तदभावादेवाप्रत्यक्षत्वम्, किमन्द्रियजत्वेन ? अथोत्पद्यते, तत्प्रतिभासादेव
स्वलक्षणवत् सामान्यादीनामस्तित्वमिन्द्रिययोग्यत्वं चायातु; प्रथमचक्षुस्सन्निपाताद-
प्रतीतिः, तयैतावत् सिद्ध्यति—यदुत निर्विकल्पकग्रहणयोग्याः सामान्यादयो न
भवन्तीति; न तु प्रतीयमानस्य सविकल्पकेन नास्तित्वम् । न च प्रथमचक्षुस्सन्नि-
पातादप्रतीत्या नास्तित्वमित्याह—**न हि प्रविष्टमात्राणामिति** ॥



अस्तित्वेन तु प्रतीभासं साधयतः स्वलक्षणप्रतीभासकाले सामान्यादीनामपि
प्रतीभासप्रसङ्गः, स्वलक्षणधर्मत्वात् तेषामित्याह—**यथा त्विति** ॥



उपरतेन्द्रियव्यापारोत्पन्नस्य तु प्रत्यक्षत्वं नास्तीत्याह—**यदि त्विति** ॥

[^1_pg153]: सती जातिः प्रतीयते चौ, अनन्त. मु

[^2_pg153]: शब्देन प्रयु. मा.

[^3_pg153]: यदिन्द्रिय. मा.

[^4_pg153]: भावाद्विकल्प्य. मा.

<pb n="153"/>

असम्बन्धविकल्पेऽपि तुल्यमात्मादि कारणम् ।  

[^1_pg154]तेनासाधारणत्वं स्यादत्राक्षस्यैव कल्पने ॥ १२९ ॥  

निर्विक[^2_pg154]ल्पकबोधेऽपि नाक्षं केवलकारणम् ।  
तत्पारम्पर्यजाते वा रूढिः स्यात् पङ्कजादिवत् ॥ १३० ॥  

अनिमित्तैव वा रूढिः सुतरां सविकल्पकम् ।  
प्रत्यक्षं संमतं लोके न तथा निर्विकल्पकम् ॥ १३१ ॥  

वृद्धप्रयोगगम्याश्च शब्दार्थाः सर्व एव नः ।  
तेन यत्र प्रयुक्तोऽयं न तस्मादपनीयते ॥ १३२ ॥  

सिद्धानुगममात्रं हि कर्तुं युक्तं परिक्षकैः ।  
न सर्वलोकसिद्धस्य लक्षणेन निवर्तनम् ॥ १३३ ॥  

आत्मेन्द्रियकारणत्वे समानेऽप्यसाधारणत्वादक्षेणैव व्यपदेशो नात्मने-
त्याह—**असम्बन्धविकल्पेऽपीति** ॥



सामग्र्यन्तरोत्पन्नेऽपि च यथाक्षेणैव व्यपदेशो निर्विकल्पके, तथा सविकल्प-
केऽपि भविष्यतीत्याह—**निर्विकल्पकबोधेऽपी**त्यर्धेन ।



इदानीमेतद् दर्शयितुमाह—**तत्पारम्पर्यजाते वेति** सार्धेन । अपरोक्षा-
र्थावभासि यत् सविकल्पकं ज्ञानमुत्पद्यते, यत्र तावद् बुद्धैः प्रत्यक्षशब्दः प्रयुज्यते;
तत्र यदि साक्षात् पारम्पर्येण वाक्षव्यापारस्तत्रास्ति, तदा यौगिकोऽयं प्रत्यक्षशब्द-
स्तत्र भविष्यति उत्पले पङ्कजशब्दप्रयोगवत्; अथ नास्ति, तदा देवदत्तादिशब्द-
वदव्युत्पन्नैव संज्ञा; सर्वथा प्रत्यक्षशब्दप्रयोगादस्ति प्रत्यक्षत्वं सविकल्पकस्य ॥



अथैवं सत्यपि कल्पनापोढलक्षणविरहान्नास्तीत्युच्यते, तत्राप्याह—<q>वृद्ध-
प्रयोगगम्याश्चेति</q> ॥



अपि च, कल्पनापोढलक्षणविरहाद् वा सविकल्पकस्य प्रत्यक्षत्वं नेष्टम्,
इन्द्रियजत्वाभावाद् वा ? तत्र लक्षणस्यायं विषय एव न भवतीत्याह—**सिद्धानुगम**-

[^1_pg154]: तेन साधारण. मा.

[^2_pg154]: ल्पेऽषि विज्ञाने. मा.

<pb n="154"/>

कल्प[^1_pg155]नायाः स्वसंवित्ताविन्द्रियाधीनता कथम् ।  
मनस्तत्रेन्द्रियं चेत् स्याद् गोत्वादावपि तत् समम् ॥ १३४ ॥  

स्वसंवित्तौ तदिष्टं चेल्लोको न ह्येवमिच्छति ।  
तस्माद् रूढित्वमेष्यव्यं पारिभाषिकतापि वा ॥ १३५ ॥  

मनसस्त्विन्द्रियत्वेन सुखदुःखादिबुद्धिषु ।  
यथा प्रत्यक्षतैवं नस्तदधीना भविष्यति ॥ १३६ ॥  

तदधीनत्वसाम्येऽपि कल्पनापोढशब्दनात् ।  
प्रत्यक्षं किञ्चिदेवेष्टं यथा तव तथैव नः ॥ १३७ ॥  

**मात्रामिति** । लोकप्रसिद्धिरेव लक्षणेनानुगम्यते न सर्वलोकप्रसिद्धस्य स्वेच्छावशेन
लक्षणं कृत्वा निवृत्तिः, निर्मूलत्वप्रसङ्गात् ॥



अक्षजत्वाभावेन तु सविकल्पकस्यापि स्वसंवित्तौ प्रत्यक्षत्वमिष्टम्, तन्न
प्राप्नोतीत्याह—**कल्पनाया** इत्यर्धेन ।



अथाक्षजमानससंज्ञसमनन्तरप्रत्ययजन्यत्वेनाक्षाधीनत्वात् प्रत्यक्षमिष्टमित्या-
शङ्क्य—**मनस्तत्रेन्द्रियं चेत्स्यादि**त्यनेन **गोत्वादावपि तत्सममि**त्यनेन परि-
हरति । स्वप्रकाशवद् विषयप्रकाशेऽपि तस्य तुल्यत्वादित्यर्थः ॥



स्वप्रकाश एव तस्य व्यापार इति चेत् तदाह—<q>स्वसंवित्तौ तंदिष्टं
चेदिति</q> । अत्र परिहारमाह—**लोको न ह्येवमिच्छतीति** । अंशांशिभावस्या-
विद्यमानत्वादित्यर्थः । अतो यथा स्वसंवित्तौ प्रत्यक्षशब्दो रूढः पारिभाषिको वा,
तथा विषयप्रकाशेऽपि भविष्यतीत्याह—**तस्मादि**त्यर्धेन ॥



अपि च बाह्याक्षजन्यत्वं विनापि यथा सुखादिविषयविज्ञानं मनोजन्यत्वात्
प्रत्यक्षमिष्टं नैयायिकानाम्, तथात्रापि भविष्यतीत्याह—**मनसस्त्विति** ॥



समानेऽपि च मनोजन्यत्वे प्रत्यक्षशब्दप्रयोग एव नियामको भविष्यति
भवतामिव कल्पनापोढलक्षणमित्याह—**तदधीनत्वसाम्येऽपीति** ॥

[^1_pg155]: नापि. मा.

<pb n="155"/>

लिङ्गाद्यभावतश्चापि नानुमानादिधीरियम् ।  

[^1_pg156]न च पूर्वमदृष्टत्वात् स्मृतित्वमुपपद्यते ॥ १३८ ॥  

बाधकप्रत्ययासत्त्वान्नाप्रामाण्यं च युज्यते ।  
तस्मात् प्रत्यक्षमेवेदं व्यवहार[^2_pg156]स्तथैव वः ॥ १३९ ॥  

जात्याद्यर्थान्तरं यस्मादसद्रूपेऽपि वस्तुनि ।  
भवत्यध्यस्य धीस्तस्मान्मृगतृष्णादिभिः समा ॥ १४० ॥  

नैतदश्वादिबुद्धीनामध्यारोपाद्यसम्भवात् ।  
स्थितं नैव हि जात्यादेः परत्वं व्यक्तितो हि नः ॥ १४१ ॥  

परिशेष्यादपि सविकल्पकस्य प्रत्यक्षत्वं प्रमाणप्राप्तमित्याह—<q>लिङ्गाद्यभा-
वत</q> इत्यर्धेन । त्रिरूपलिङ्गानुत्पत्त्या तावन्नानुमानम् ।



भवद्दर्शने च सामान्यप्रतिभासत्वात् सविकल्पकस्य स्वलक्षणविषयनिर्वि-
कल्पकप्रत्यक्षविषयता नास्तीति न स्मृतित्वम्; तदाह—**न च पूर्वमि**त्यर्धेन ।



नाप्यप्रामाण्यं [^3_pg156]बाधकप्रत्ययासत्त्वात् तदाह—**बाधके**त्यादित्रिपाद्या ।



भवतामपि सविकल्पकेन प्रत्यक्षेणैव व्यवहारः । तथा हि—ज्ञातसम्बन्धो
दृश्यमानोऽर्थोऽर्थान्तरमवगमयति; सामान्यरूपत्वाच्च लिङ्गलिङ्गिनोर्न निर्विकल्पकेन
स्वलक्षणविषयेण च सम्बन्धग्रहणमित्याह **व्यवहारस्तथैव वः इति** ॥



इदानीं “बाधकप्रत्ययासत्त्वान्नाप्रामाण्यं च युज्यते” इति यदुक्तम्,
तदाक्षिपन्नाह—**जात्याद्यर्थान्तरमिति** । स्वलक्षणाद् भिन्ना हि जातिगुणक्रियादय
इष्यन्ते, अनन्यश्वेतवत्, सद्भावप्रसङ्गात् । अयं प्रमाणार्थः—सविकल्पकं विज्ञानम-
प्रमाणमिति प्रतिज्ञा, अर्थान्तरे अर्थान्तरारोपेणोत्पद्यमानत्वादिति हेत्वर्थः. ऊषरे
सलिलज्ञानवदिति दृष्टान्तः ॥



तदेतद् दूषयितुमाह—**नैतदिति** । यदि हि जात्यादयः स्वलक्षणाद् भिन्नाः
स्युः, तदार्थान्तरे द्रव्येऽर्थान्तरजात्यादिरूपेणोत्पद्यमानत्वादध्यासः स्यात्; न तु

[^1_pg156]: ‘बाधक’ इत्यस्यानन्तरम् ‘न च’ इत्यर्द्धः मा.

[^2_pg156]: तथैव च. चौ, अन. मु.

[^3_pg156]: बौधक. मा.

<pb n="156"/>

यदि ह्येकान्ततो भिन्नं विशेष्यात् स्याद् विशेषणम् ।  
स्वानुरूपां सदा बुद्धिं विशेष्ये जनयेत् कथम् ॥ १४२ ॥  

स्फटिकादौ तु लाक्षादिस्वरूपा या मतिर्भवेत् ।  
अव्युत्पन्नस्य सा मिथ्या व्युत्पन्नायां हि भेदधीः ॥ १४३ ॥  

न [^1_pg157]तु जा[^2_pg157]त्यादिभिर्मुक्तं वस्तु दृष्टं कदाचन ।  
तद्विमोकेन वा तानि लाक्षादिस्फटिकादिवत् ॥ १४४ ॥  

तत्रापि चेन्न दृश्येत भेदः कैश्चित् कदाचन ।  
रक्तादिबुद्धिसम्यक्त्वं विनिवार्येत केन वा ॥ १४५ ॥  

न चाप्ययुतसिद्धानां सम्बन्धित्वेन कल्पना ।  
नानिष्पन्नस्य सम्बन्धो निष्पत्तौ युतसिद्धता ॥ १४६ ॥  

तदस्तीत्युक्तम्—निर्विकल्पकबोधेऽपि द्व्यात्मकस्यापि वस्तुनः । ग्रहणम्” इति ।
तदनेन हेतोरसिद्धत्वमुद्धारितम् (मुद्धाटितम्) ॥



जात्यादीनां द्रव्यादभेद एव प्रमाणान्तरमाह—**यदि हीति** । अयं प्रमा-
णार्थः—विशेष्यादभिन्नं विशेषणमिति प्रतिज्ञा, विशेष्ये सदा स्वानुरूपबुद्धिजन-
कत्वादिति हेत्वर्थः स्वलक्षणस्वरूपवदिति दृष्टन्तः ॥



ननु भिन्ना अपि लाक्षादयो भिन्ने स्फटिकादौ स्वानुरूपां बुद्धिं जनधन्त्ये-
वेत्यनैकान्तिकत्वमाशङ्क्य सदेतिविशेषणफलं दर्शमितुमाह—**स्फटिकादाविति** ॥



न तु जात्याजयः स्वलक्षणविविक्ताः, स्वलक्षणं वा जात्यादिविविक्तमु-
पलब्धमित्याह—न तु **जात्यादिभिरिति** ॥



यदि तु तत्रापि सदैवाभेदबुद्धिः स्यात्, तदा सपक्ष एव स्यादित्याह—
**तत्रापि चेदिति** ॥



ननु च भिन्ना अपि ज्यात्यादयः समवायाद् द्रव्ये स्वानुरूपां बुद्विं जनयिष्य-
न्तीति अप्रयोजकत्वं हेतोरित्याशङ्क्याह—**न चापीति** । अयमभिप्रायः—अयुत-

[^1_pg157]: न हि. अनन्त. मु.

[^2_pg157]: त्यादिनिर्मुक्तम्. चौ, अनन्त. मु.

<pb n="157"/>

तथा च सति सम्बन्धे हेतुः कश्चिन्न विद्यते ।  
षण्णामपि न सम्बन्धः पदार्थानां प्रतीयते ॥ १४७ ॥  

समवायनियोगाच्च विश्लेषः स्यात् परस्परम् ।  
तत्क्लृप्तावव्यवस्था स्यात् तस्य तस्यान्यसङ्गतेः ॥ १४८ ॥  

अथ तस्यात्मरूपत्वान्नान्यसम्बन्धकल्पना ।  
अभेदात् समवायोऽस्तु स्वरूपं धर्मधर्मिणोः ॥ १४९ ॥  

न हि स व्यतिरिक्तः सन् सम्बन्धं प्रतिपद्यते ।  

सिद्धानां सम्बन्धः समवाय इष्यते; तच्चानुपपन्नम्; अनिष्पन्नस्याविद्यमानत्वेन
सम्बन्धाभावात् । अत एव न निष्पविद्यमानयोः, निष्पत्त्युत्तरकालं च सम्बन्धनि-
ष्पत्तौ युतसिद्धताप्रसङ्गादित्यर्थः ॥



युतसिद्धत्वे च द्रव्यगुणयोर्युतसिद्धत्वेन द्रव्याश्रितत्वेन च समवायसंयोग-
योरभावात् तयोः सम्बन्धो न प्राप्नोतीत्याह—**तथा चे**त्यर्धेन । आस्तां तावद्
द्रव्यगुणयोः समवायं विना सम्बन्धाभावः, षण्णामपि पदार्थानां सम्बन्धो न
प्राप्नोतीत्याह—**षण्णामि**त्यर्धेन । द्रव्यगुणकर्मसामान्यविशेषाणां द्रव्येण सह सम-
वायलक्षणः सम्बन्धः परस्परं चैकार्थसमवायलक्षणः समवायं विना न प्राप्नो-
तीत्यर्थः ॥



अपि च, समवायः समवायिभ्यां व्यतिरिक्तो वा स्यादव्यतिरिक्तो वा ?
व्यतिरिक्तपक्षेऽपि ताभ्यां सम्बन्धोऽसम्बन्धो वा स्यात् ? यदि तावद् व्यतिरिक्तोऽ-
सम्बन्धश्च तदा दूषणमाह—**समवाये**त्यर्धेन । अथ सम्बन्धः, तत्रापि संयोग-
स्तावन्नास्त्येव, समवायस्याद्रव्यत्वात्; समवायान्तराभ्युपगमे चानवस्थेत्याह—
**तदि**त्यर्धेन ॥



अव्यतिरेकपक्षे दूषणमाह—**अथ तस्येति** । अव्यतिरेकपक्षे ताभ्यामन-
न्यत्वेन समवायस्य यदि सम्बन्धान्तरकल्पनाभाव इष्यते, तदा धर्मधर्मिणो रूपानु-
प्रविष्टस्य तस्याभावप्रसङ्ग इत्यर्थः ॥



व्यतिरिक्तस्तु समवायः सम्बन्धरूपोऽपि सम्बध्यमानः संयोगवत् सम्बन्धा-
न्तरमपेक्षत एवेत्याह—**न ही**त्यर्धेन । सम्बन्धान्तरं विनेति वाक्यशेषः ।


<pb n="158"/>
तस्मिंस्ताभ्यामभिन्ने तु न नानात्वं तयोर्भवेत् ॥ १५० ॥  

ननु धर्मातिरेकेण धर्मिणोऽनुपलम्भनात् ।  
तत्सङ्घमात्र एवायं गवादिः स्याद् वनादिवत् ॥ १५१ ॥  

आविर्भावतिरोभावधर्मकेष्वनुयायि यत् ।  
तद्धर्मि यत्र वा ज्ञानं प्राग्धर्मग्रहणाद् भवेत् ॥ १५२ ॥  

अतो जात्यादिरूपेण धर्मि यद् गृह्यते नरैः ।  
पाररूप्यं न तस्यास्तीत्यप्रामाण्यं न युज्यते ॥ १५३ ॥  

यस्यापि व्यतिरेकः स्याद् धर्मेभ्यो धर्मिणः स्फुटः ।  

अन्यतिरिक्तपक्षे दूषणमाह—**तस्मिन्नि**त्यर्धेन । यदि समवायः समवायिभ्योऽ-
व्यतिरिक्तः स्यात् तदा तयोरेकस्मादनन्यत्वेन पदार्थत्रयविनाशः स्यादित्यर्थः ॥



“ततः परं पुनर्वस्तु धर्मैः” इत्युक्तम्, तदनुपपन्नम्; यतो न रूपरसा-
दिव्यतिरिक्तमन्यं धर्मिणमुपलभामहे, रूपादिनामग्रहणे तस्याप्रतिभासनात् यथा
वृक्षाग्रहणे वनमित्यप्रतिभासनात् न वृक्षव्यतिरेकेण वनं नामान्यत् स्यात् । एकदे-
शस्थितांस्तु वृक्षानालोच्य ‘वनम्’ इति प्रत्यक्ष उत्पद्यते, तथैकदेशावस्थितान्
रूपादीनालोच्य ‘गौरयम,’ ‘घटोऽयम्’ इति वा प्रत्यय उत्पद्यते । तदाह—
**ननु धर्मातिरेकेणति** ॥



तत्र तावद्धर्मिसद्भावे प्रमाणमाह—**आविर्भावादितद्धर्म्य**न्तेन । आमावा-
स्यायां हरितं बदरमुपलभ्य पुनस्तदेव पक्वं पीतविशिष्टमुपलभमानः ‘स एवाय-
मुपहतहरितावस्थ उपसञ्जातपीतावस्थः’ इत्यवस्थाद्वयेऽप्यनुसन्धत्ते । तस्मादेवमव-
स्थोपस्थानमस्तीति सिद्धम् । एवं धर्मिसद्भावे प्रमाणमभिधायेदानीं “तदग्रहे
तद्बुद्ध्यभावात्” इति यदुक्तं तत्रासिद्धत्वं नाम हेतोर्दूषणमाह—**यत्र वेति**
शेषेण । धर्मग्रहणेऽपि धर्मी प्रतीयते, यथा प्रदोषसमये शुक्लाग्रहणेऽपि बलाका-
पङ्क्तिरवधार्यते ॥



प्रकृतमुपसंहरन्नाह—**अतो जात्यादिरूपेणेति** ॥



अथापि द्रव्यव्यतिरिक्ता जात्यादयः, तथापि जातिविशिष्टतयैव नित्यमवग-
म्यमानत्वान्न मिथ्यात्वमित्याह—**यस्यापि व्यतिरेक इति** ॥


<pb n="159"/>
नित्यं तस्यापि ताद्रूप्यान्न मिथ्यात्वं प्रसज्यते ॥ १५४ ॥  

यो ह्यन्यरूपसंवेद्यः [^2_pg160]संवेद्यतान्यथा पुनः ।  
स मिथ्या न तु तेनैव यो नित्यमवगम्यते ॥ १५५ ॥  

न चानेकेन्द्रियग्राह्यं भिन्नतां प्रतिपद्यते ।  
मा भूद् भिन्नशरीरस्य ग्राह्य[^3_pg160]त्वाद् रूपभिन्नता ॥ १५६ ॥  

जात्यभेदादभेदश्चेदिन्द्रियत्वेन तत्समम् ।  
तुल्यबुद्धेरतो भिन्ना न सत्तेन्द्रियभेदतः ॥ १५७ ॥  

बुद्धिभेदाच्च नैकत्वं रूपादिनां प्रसज्यते ।  
एकानेकत्वमिष्टं वा सतारूपादि[^4_pg160]रूपतः ॥ १५८ ॥  

बाधकप्रत्ययोऽपि हि मिथ्यात्वे हेतुः, न व्यतिरिक्तविशिष्टत्वमित्याह—
**यो हीति** ॥



ननु जात्यादीविशिष्टमेकं द्रव्यं प्रतीयते; न च तदेकम्, अनेकेन्द्रिय-
ग्राह्यत्वात् रूपरसवत् । तदुक्तम् “दर्शन स्पर्शनं च द्रव्यम्” इति । तत्कथमिव
न मिथ्यात्वमित्याशङ्क्याह **न चानेकेन्द्रियग्राह्यमिति** । तदनेन हेतोरनैकान्तिकत्वं
दर्शयति । एतस्मिन्नपि रूपस्वलक्षणे भिन्नशरीरस्थानेकेन्द्रियग्राह्यत्वदर्शनादिति ॥



अथ चक्षुष्ट्वजातेरेकत्वेनानेकेन्द्रियग्राह्यता नास्तीत्यनेकान्तिकत्वं परिह्रियते,
तदेन्द्रियजातेरेकत्वादनेकेन्द्रियग्राह्यता द्रव्यस्य नास्तीत्यसिद्धत्वं हेतोरित्याह—
**जात्यभेदादि**त्यर्धेन । प्रतिभासभेदो हि प्रतिभास्यभेदावगमे प्रमाणम्, न
भिन्नेन्द्रियग्राह्यत्वम्; तेन रूपरसगन्धस्पर्शशब्देषु भिन्नन्द्रियग्राह्यापि सत्तैकै-
वेत्याह—**तुल्यबुद्धेरि**त्यर्धेन । अनेनाप्यनैकान्तिकत्वमेव दर्शितम् । सत्ताया विपक्षे
धर्मिणि दर्शनात् ॥



इदानीमप्रयोजकत्वं दर्शयितुमाह—**बुद्धिभेदादि**त्यर्धेन । प्रतिभासभेद-
प्रयुक्तो हि रूपरसादिभेदः न भिन्नेन्द्रियग्राह्यत्वादित्यर्थः ।

[^1_pg160]: omitted अयमर्धः. चौ. मु.

[^2_pg160]: संवेद्यो वान्य. अनन्त. मु.

[^3_pg160]: त्वाद्भिन्नरूपता. चौ. अनन्त. मु.

[^4_pg160]: भेदतः. अनन्त. मु.

<pb n="160"/>

क्वचिच्च सङ्करान्नाक्षमेकमित्यवसीयते ।  
दार्ढ्यदौर्बल्यभेदेन व्यवस्थापि यतः क्वचित् ॥ १५९ ॥  

यथा हि मनसः सार्धं रूपादौ चक्षुरादिना ।  
प्रवृत्तिः सुखदुःखादौ केवलस्यैव [^1_pg161]दृश्यते ॥ १६० ॥  

न क्वचित् सङ्कराभावात् सर्वत्रैव निवर्तते ।  
क्वचिच्च सङ्करं दृष्ट्वा सङ्करोऽन्यत्र कल्प्यते ॥ १६१ ॥  

श्रोत्रादेरुपघातेऽपि शब्दादिस्मृतिदर्शनात् ।  
वर्तमानस्य चाज्ञानाद् व्यवस्था संप्रतीयते ॥ १६२ ॥  

सिद्धसाध्यतां प्रत्यक्षविरोधं च दर्शन्नाह—**एकानेकत्वमि**त्यर्धेन ।
द्रव्यस्य हि रूपरसादिरूपतया भेदोऽप्यस्त्येव ‘यमहमद्राक्षं तमहं स्पृशामि’ इति
तत्त्वप्रत्ययादित्यर्थः ॥



एवं तर्हि इन्द्रियान्तराविषयेऽपि इन्द्रियान्तरं प्रवर्तत इत्यनेकेन्द्रि[^2_pg161]याकत्वं
वृथैवेत्याशङ्क्याह—**क्वचिच्चेति** । यदि नाम द्रव्ये दर्शनस्पर्शनयोः सङ्करस्तथापि
रूपस्पर्शादौ व्यवस्थादर्शनादस्त्येवेन्द्रियान्तरफलमित्यर्थः ॥



तत्र तावदान्तरस्येन्द्रियान्तरे सुखदुःखादौ बाह्ये च रूपरसादौ चक्षुरादिभिः
सार्धं सङ्करे व्यवस्थायां च दृष्टान्तं दर्शयितुमाह—**यथा हीति** ॥



तदेव विवृणोति—**न क्वचिदिति** । न क्वचित् सुखदुःखादौ सङ्कराभावा-
दन्यत्रापि रूपरसादौ सङ्कराभावः; क्वचिद्वा रूपरसादौ सङ्करदर्शनादन्यत्रापि सुख-
दुःखादौ सङ्कर इत्यर्थः ॥



इदानीं “दार्ढ्यदौर्बल्यभेदेन” इति यदुक्तं तद्विवृणोति—**श्रोत्रादेरिति** ।
बाह्मेन्द्रियोपघातेऽपि शब्दादयः स्मर्यन्ते, सुखदुःखादयश्च प्रतीयन्ते; न त्वपरो-
क्षतया शब्दादयश्च प्रतीयन्त इत्यर्थः ॥



ननु च त्वगव्यतिरेकात् त्वगेवैकमिन्द्रियमिष्टमितीष्टमेवैकेन्द्रियत्वमिति
केचित् । ततश्चानेकेन्द्रियपरिकल्पनं वृथैवेति का तत्रानिष्टापत्तिरित्याशङ्क्य दूषय-

[^1_pg161]: गम्यते. अनन्त. मु.

[^2_pg161]: याङ्कत्वम्. मा.

<pb n="161"/>

एकं यदि भवेदक्षं [^1_pg162]सर्वं गृह्येत वा न वा ।  
कल्प्यते शक्तिभेदश्चे[^2_pg162]च्छक्तिरेवेन्द्रियं भवेत् ॥ १६३ ॥  

शृणुयाद् बधिरः शब्दं सङ्करे चक्षुरादिना ।  
मनसो वा स्वतन्त्रत्वे वर्तमानार्थबुद्धिषु ॥ १६४ ॥  

न स्मरेद् बधिरः शब्दं श्रोत्रं चेत् स्मृतिकारणम् ।  

[^3_pg162]स्मृतिवद् वा भवेदस्य वर्तमानार्थधीरपि ॥ १६५ ॥  

स्मृतिश्च न भवेत् पश्चाद् गृह्णीयात् तन्न चेन्मनः ।  

न्नाह—**एकं यदी**त्यर्धेन । एकाक्षपरिकल्पनायां हि तस्य दुष्टत्वे सर्वस्यैव रूपरसा-
देरप्रतिपत्तिः, अदुष्टरूपत्वे वा प्रतिपत्तिः स्यात्; रूपस्पर्शयोर्ग्रहणाग्रहणे न स्याता-
मित्यर्थः । अनेकशक्तिकल्पनायामप्यस्मत्पक्ष एवेत्याह—**कल्प्यत** इत्यर्धेन ।
तस्मादनेकमिन्द्रियं क्वचित् सङ्कीर्णं क्वचिद् व्यवस्थितमिति ॥



यस्तु क्वचित् सङ्करादर्शनादन्यत्रापि सङ्करमापादयति, तस्यायं दोष इत्याह—
**शृणुयादि**त्यर्धेन । यदि च [^4_pg162]यथान्तरे बाह्येन्द्रियनिरपेक्षं मनः प्रवर्तते, तथा
बाह्येऽपि स्यात; तथापि स एव दोष इत्याह—**मनस** इत्यर्धेन । “शृणुयाद्
बधिरः शब्दम्” इति वाक्यशेषः ॥



यदि बाह्यवदान्तरेऽप्यर्थे बाह्येन्द्रियसहितं मनः प्रवर्तते, तदा स एव दोष
इत्याह—**न स्मरेदी**त्यर्धेन ।



आन्तरस्य तु बाह्येऽर्थे बाह्येन्द्रियनिरपेक्षस्य प्रवृत्तावयं दोष इत्याह—
**स्मृतिवद्वे**त्यर्धेन ॥



कथं पुनरिदमवगम्यते—मनसः सार्धं रूपादौ चक्षुरादिभिः प्रवृत्तिः, न
पुनश्चक्षुरादेरेव तद्भावभावित्वेनेत्याशङ्क्याह—**स्मृतिश्चेति** त्रिपाद्या । यदि रूपादौ
चक्षुरादिप्रवृत्तिकाले मनसोऽपि प्रवृत्तिर्न स्यात् तदा उतरकालमगृहीतत्वात् स्मरणं
न प्राप्नोतीत्यर्थः । तदनुपपन्नम्; आत्मा ग्रहीता; तस्य च चक्षुरादिभिर्ग्रहणं मनसा

[^1_pg162]: सर्वैर्गृह्येत. चौ, अनन्त. मु.

[^2_pg162]: शक्तिमेव. मा.

[^3_pg162]: स्थितिवद्वा. मा.

[^4_pg162]: आन्तरम्. मा.

<pb n="162"/>
श्रोत्रग्रहणवेलायां न च सर्वा स्मृतिर्भवेत् ॥ १६६ ॥  

बोधात्मकतया पुंसः सर्वत्र ग्रहणं भवेत् ।  
युगपद्वि[^1_pg163]षयेऽप्यस्य [^2_pg163]करणापेक्षिता न चेत् ॥ १६७ ॥  

तस्माज्ज्ञानानुसारेण व्यवस्थासङ्करौ क्वचित् ।  
ग्राह्यग्राहकशक्तिभ्यः कार्यद्वारेण कल्पितौ ॥ १६८ ॥  

चक्षूरूपादिभेदस्तु पञ्चधैव व्यवस्थितः ।  

च स्मरणनुपपन्नमेव । अथ मतम्—अमनस्कस्य चक्षुरादेः प्रवृत्तौ मनसोऽप्रवृत्तत्वे-
नाव्यग्रत्वात् ग्रहणवेलायामेव स्मरणं प्राप्नोति, नोत्तरकालम्; तदुक्तम्—
“स्मृतिश्च न भवेत् पश्चात्” इति । तदनुपपन्नम्, ग्रहणस्मरणयोर्यौगपद्यासम्भ-
वात्; अतिक्रान्तविज्ञानान्तरकर्मतया ग्रहणं स्मरणं च गतः । तस्मादयमर्थः—
अन्वयव्यतिरेकाभ्यामिदमवगम्यते, न बाह्येन्द्रियविषयालोकात्मान एव केवला बाह्या-
र्थावगतेः कारणम्, सत्स्वपि तेषु किञ्चिद् विज्ञानानुत्पत्तेः । अतोऽन्यदपि
कारणम् । तच्च मनः । तदपि च ग्राहकम् । तच्चेन्न श्रोत्रग्रहणवेलायां प्रवर्तते,
ततः सामग्रीवैकल्यात् ग्रहणभावपूर्विका स्मृतिरिपि न प्राप्नोतीत्यर्थः ।



इदानीमन्तःकरणसद्भावे प्रमाणामाह—**न च सर्वा स्मृतिर्भवेदिति** ।
चक्षुराद्यभावेऽपि शब्दादिस्मरणं सुखादिग्रहणं चात्मनस्तावत् समुपजायते । क्रियायां
च प्रवर्तमानः कर्ता करणमपेक्षत इति करणान्तरकल्पनमापतति, तच्च मनः ॥



अत्रैव प्रमाणान्तरमाह—**बोधात्मकतयेति** । यदि हि बाह्येन्द्रियविषया-
लोकात्मान एव केवला बाह्यार्थावगमे कारणम्, तदानीं कालादिषु च पुरोऽवस्थितेषु
या कदाचिद् युगपज्ज्ञानाद्युत्पत्तिः, सात्मादिव्यतिरिक्तकारणान्तरं कल्पयतीत्यर्थः ॥



सान्प्रतं सङ्करे व्यवस्थायां च कार्यदर्शनं प्रमाणामाह—**तस्मादिति** । रूप-
रसगन्धस्पर्शशब्देषु व्यवस्थोपलब्धिदर्शनात् चक्षुरादेर्व्यवस्था प्रतीयते; सत्तायां
द्रव्ये चाव्यवस्थितोपलब्धिदर्शनादव्यवस्थेत्यर्थः ॥



यदि रूपापेक्षया रसादिविषयान्तरदर्शनादिन्द्रियान्तरं परिकल्प्यते
हन्त तर्हि पीतापेक्षया नीलादिविषयान्तरदर्शनादानन्त्यमिन्द्रियाणामित्याशङ्क्याह—
**चक्षूरूपादिभेदस्त्विति** ॥

[^1_pg163]: विषयेष्यस्य. मा.

[^2_pg163]: कारणा. अनन्त. मु.

<pb n="163"/>
तेन नीलदिभेदेऽपि नेन्द्रियानन्त्यकल्पना ॥ १६९ ॥  

तस्मात् पञ्चभिरप्यक्षैः बोधः सत्तागुणत्वयोः ।  

[^1_pg164]द्रव्यमूर्ती पुनर्द्वाभ्यां रूपादावेकशः स्थितिः ॥ १७० ॥  

ननु जात्यादिरूपेऽपि शब्दाभेदोपचारतः ।  
प्रवर्तमाना मिथ्या स्याद् बुद्धिरूपेऽम्बुबुद्धिवत् ॥ १७१ ॥  

न शब्दाभेदरूपेण बुद्धिरर्थेषु जायते ।  
प्राक् शब्दाद् यादृशी बुद्धिः शब्दादपि हि तादृशी ॥ १७२ ॥  

सांप्रतमुक्तां सङ्करव्यवस्थां सोदाहरणमुपसंहरति-**तस्मात् पञ्चभिरिति** ॥



ननु जात्यादिरूपेऽपि वस्तुनि शब्दसमारोपेण ‘गौरयम्’ इति सविकल्पक
विज्ञानमुत्पद्यमानमूषरेऽम्बुबुद्धिवदप्रमाणं स्यादित्याह-**ननु जात्यादिरूपेऽपीति** ॥



स चायं शब्दसमारोपस्त्रिप्रकारः ‘गौरयम्’ इत्यक्षजं सविकल्पकं विज्ञानं
शब्दविशिष्टमर्थं प्रतिभासयति; गोशब्द एव वा शाबलेयादिष्वध्यस्तः समानतया
प्रकाशते, न गोत्वादयः; गोशब्द एव वा बहिरूपतया प्रतिभासमानोऽर्थो न द्रव्य-
गुणादयः । तदुक्तम्—



“अनादिनिधनं ब्रह्म [^3_pg164]शब्दतत्त्वे व्यवस्थितम् ।  
विवर्ततेऽर्थभावेन प्रकिया जगतो यतः ॥”   इति ।

शब्दोऽप्यात्मविशिष्टमर्थं प्रतिपादयति आत्मानं वा शाबलेयादिषु अध्यस्तबहीरूप-
तया, न द्रव्यगुणादयः; तदेतन्निराकर्तुमाह—**न शब्दाभेदरूपेणे**त्यर्धेन ।



अगृहीतसम्बन्धस्तावद् वर्णत्रयविविक्तमर्थं प्रत्येति; गृहीतसम्बन्धस्यापि
प्रमेयावगतिस्तादृश्येव, न वर्णत्रयविशिष्टा ‘शुक्लोऽयं घटः’ इतिवत् तदाह—
**प्रागि**त्यर्धेन ॥

[^1_pg164]: द्रव्यमूर्तिः मा. मूर्तौ. चौ. अनन्त. मु.

[^2_pg164]: बुद्धीरूपेषु बुद्धिवत्. चौ. अनन्त. मु.

[^3_pg164]: “शब्दतत्त्वं यदक्षरम्” इति मुद्रितवाक्यपदीयपाठः

<pb n="164"/>

ननु गोत्वादिरूपेण गवाकारादिबुद्धयः ।  

[^1_pg165]न प्राक् शब्दार्थसम्बन्धज्ञानात् सन्ति कदाचन ॥ १७३ ॥  

जात्यादेस्तत्स्वरूपं चेदशब्दज्ञोऽपि लक्षयेत् ।  
अन्वयव्यतिरेकाभ्यां शब्दरूपत्वनिश्चयः ॥ १७४ ॥  

यथा रूपादयो भिन्नाः प्राक् शब्दात् स्वात्मनैव तु ।  
गम्यन्ते [^2_pg165]तद्वदेवैतत् संज्ञित्वं केवलं परम् ॥ १७५ ॥  

न चाविकल्पितः शब्दादिति वाच्यो न गृह्यते ।  
तेनागृहीतशब्दोऽपि गोत्वादीन् प्रतिपद्यते ॥ १७६ ॥  

श्रुतिसंस्पर्शबोधेऽपि नैवाभेदोप[^7_pg165]चारता ।  

अत्र कचिच्चोदयन्ति—**ननु गोत्वादिरूपेणे**ति द्वयेन । किमिदमुच्यते—
“प्राक् शब्दाद् यादृशी बुद्धिः शब्दादपि हि तादृशी” इति ? गृहीतसम्बन्धस्य
‘गौरयम्’ इति प्रतिभासः, ना गृहीतसम्बन्धस्य । तदत्र यदभ्यधिकं प्रतिभासते,
यदि तदर्थरूपमेव स्यादगृहीतसम्बन्धस्यापि प्रतिभासेत । ततोऽन्वयव्यतिरेकाभ्यां
शब्दरूपमिदमर्थसमानाधिकरणं प्रतिभासत इति श्लोकद्वयस्यार्थः ॥



अत्र समाधिमाह—**यथा रूपादय इति** ॥



यथा हि रूपरसगन्धादीनगृहीतसम्बन्धः परस्परविविक्तानात्मीयेनैव स्वरू-
पेण प्रत्येति; न शब्दस्वरूपतया, तथा गवादीनपि । यत्तु गृहीतसम्बन्धस्य ‘गौर-
यम्’ इत्यभ्यधिकं प्रतिभासते, न तदर्थस्य शब्दविशिष्टत्वम्; किन्तु सम्बन्धग्रह-
णकाले प्रतिपन्नपदार्थस्य संज्ञित्वम्, तदत्राभ्यधिकं प्रतिभासते । तथाहि ‘गौर-
यम्’ इति नायं वाक्यार्थः प्रतिभासते, गोशब्दोऽयं चेति नीलमुत्पलमितिवत् ।
नापि शब्दात्मक एवार्थः, शब्दसञ्जल्पविरहेणापि प्रतीयमानत्वात् तदाह—<q>न
चाविकल्पित इति</q> ॥



अथापि सदा शब्दानुसारो येनैवार्थावगतिः तथापि नाध्यासः, नापि शब्दा-
त्मकत्वमर्थस्येत्याह—**श्रुतिसंस्पर्शबोधेऽपीति** । शब्दविशिष्टतार्थस्य न श्रोत्रेण प्रती-

[^1_pg165]: Omitted. न. मा.

[^2_pg165]: तद्वदेवैते सं. मा.

[^3_pg165]: चारतः. मा.

<pb n="165"/>
विवेकादर्थशब्दानां चक्षुश्रोत्रधिया कृतात् ॥ १७७ ॥  

अनन्तधर्मके धर्मिण्येकधर्मावतारणे ।  
शब्दोऽभ्युपायमात्रं स्यान्नात्माध्यारोपकारणम् ॥ १७८ ॥  

न चोपेयेऽभ्युपायस्य [^1_pg166]रूपाध्यासः प्रसज्यते ।  
न हि दीपेन्द्रियादीनां रूपेऽध्यारोप इष्यते ॥ १७९ ॥  

नित्यं यदि च गोत्वादि शब्दरूपेण गृह्यते ।  
रूपान्त[^2_pg166]रमदृष्टं चेद् भेदाध्यासौ कुतोन्विमौ ॥ १८० ॥  

यद्यभेदे न मिथ्यात्वं [^3_pg166]भेदश्चेत् स्यात् स्वरूपतः ।  
नाध्यारोपप्रसङ्गः स्याद् भ्रान्त्या त्वध्यासकल्पना ॥ १८१ ॥  

शब्देनैव च निर्देशो गृहीतेऽर्थेऽवकल्पते ।  
गौरित्येव [^4_pg166]च निर्देशो वाच्यतद्बुद्धि[^5_pg166]वाचिनाम् ॥ १८२ ॥  

यते, यस्य शब्दमात्रविषयत्वात् । नापि चक्षुषा, तस्यापि रूपविषयत्वादित्यर्थः ॥



प्रतिनियमसंज्ञित्वावधारणे तु प्रतिनियतशब्दस्मरणमुपायतां प्रतिपद्यते; तेना-
त्मानमारोपयतीत्याह—**अनन्तधर्मक इति** ॥



यस्तूपायत्वादेवारोपं मन्यते, तस्य चक्षुःप्रदीपाभ्यामनैकान्तिकत्वं वक्तव्य-
मित्याह—**न चोपेय इति** ॥



यदि च गोत्वादिलक्षणोऽर्थः सदा शब्दाकारेणैव प्रतीयते, तदा भेदा-
भावात् कुतोऽध्यासः, तदभावात् कुतो मिथ्यात्वमित्याह—**नित्यं यदि चेति**
सपादेन ।



भेदावगतौ तु सुतरामध्यासो नास्तीत्याह—<q>भेदश्चेत् स्यात् स्वरूपत
इति</q> त्रिपाद्या ॥



इदानीमारोपभ्रान्तेर्मूलमाह श्लोकद्वयेन—**शब्देनैवे**त्यादिना ॥

[^1_pg166]: रूपाध्यारोपः. चौ, अनन्त. सुः

[^2_pg166]: रं न दृष्टम्. चौ. अनन्त. मु.

[^3_pg166]: भेनश्च स्यात्. मा.

[^4_pg166]: हि. मा.

[^5_pg166]: वादिनाम्. चौ. अनन्त. मु.

<pb n="166"/>

निर्देशतुल्य[^1_pg167]तायां च श्रोत्रा वक्तृस्वरूपता ।  
शब्दज्ञानप्रमेयेषु विज्ञानस्यावसीयते ॥ १८३ ॥  

भ्रान्तिहेतुसमानत्वेऽप्युपायत्वान्मतिश्रुती ।  
मन्यतेऽर्थे समध्यस्ते नार्था[^2_pg167]ध्यासं तयोः पुनः ॥ १८४ ॥  

गोत्वे सास्नादिमद्रूपा गादिरूपाभिधायके ।  
निराकारोभयज्ञाने संवित्तिः परमार्थतः ॥ १८५ ॥  

यदि चाभेदरूपेण शब्देनार्थः प्रतीयते ।  
एकरूपत्वमक्षादौ देवनादेः प्रसज्यते ॥ १८६ ॥  

स्यादनक्षनिवृत्त्या चेत् न प्राक् शब्दात् प्रतीयते ।  

अर्थज्ञानशब्देषु त्रिष्वपि समाननिर्देशत्वं भ्रान्तेर्मूलम् । तदाहि—कीदृशो
ऽर्थस्त्वया प्रतिपन्नः—इति पृष्टः सन्नेवमाह ‘गौः’ इति; तथा कीदृशोऽयं शब्दः ?
‘गौः’ इति; कीदृशं च ज्ञानमुत्पन्नम्? ‘गौः’ इति; त्रिषु समाननिर्देशाच्छब्दवद-
र्थोऽपि शब्दाकारः प्रतीयत इति ‘गौरयम्’ इति शब्दसमानधिकरणोऽयमध्यास-
भ्रमः । भ्रान्तिहेतुसमानत्वेऽप्यर्थस्य प्रतिपत्तावुपायत्वाच्छब्दज्ञानयोरर्थे । शब्दारोपं
मन्यन्ते, न शब्दे चाध्यारोपमित्याह—**भ्रान्तिहेतुसमानत्वेऽपीति** ॥



परमार्थतस्तु विविक्ता एवैते प्रत्यता इत्याह—**गोत्व इति** । ‘गौरयम्’
इत्यत्र गकारौकारविसर्जनीयविविक्तोऽर्थोऽपरोक्षतया सास्नादिमद्रूपोऽवभासते ।
अभिधायकस्तु तद्विविक्त एव गकारादिरूपोऽवभासते अभिधानाभिधेयज्ञानं तु
उभयविविक्तत्वान्निराकारमेवेत्यर्थः ॥



एवमक्षजे प्रत्यये शब्दसमारोपं निराकृत्येदानीं शब्दोऽपि नाम समारोपेणार्थं
प्रतिपादयतीत्याह—**यदि चाभेदरूपेणेति** । त्रिष्वप्यारोप्यमाणस्यैवैकत्वादित्यर्थः ॥



ननु चाक्षनिवृत्त्यास्त्येवैकरूपतेति चोदयति—**स्यादनक्षनिवृत्त्या चेदिति** ।
तत्र तावदिदं विवेक्तव्यम्—भवत्वनिवृत्तिरूपा प्रतिपत्तिः; अक्षशब्दाकारा तु न
प्राप्नोतीति वक्तव्यम् । अभ्युपगम्यैतदपि नास्तीत्याह—<q>न प्राक् शब्दात्प्रतीयत
इति</q> ।

[^1_pg167]: तायाश्च श्रोत्रवक्तृ. मा.

[^2_pg167]: अध्यासयोः. मा.

<pb n="167"/>
गवादिष्वपि तुल्यं चेन्नैकरूपस्य दर्शनात् ॥ १८७ ॥  

त्रये विभीतकादीनां नैकधर्मान्वयोऽस्ति[^1_pg168] हि ।  
शब्दः साधारणस्तेषां जातिशब्दाद् विलक्षणः ॥ १८८ ॥  

[^2_pg168]परस्परविभिन्नं तु ज्ञायतेऽत्राकृतित्रयम् ।  
तदध्यासे न युज्येत तद्रूपस्याविभागतः ॥ १८९ ॥  

भिन्नाः स्युरक्षशब्दाश्चेन्नार्थे संशयदर्शनात् ।  

[^3_pg168]न सामान्यादृते स स्याद् [^4_pg168]रूपाभेदश्च गम्यते ॥ १९० ॥  

अनक्षनिवृत्तेरवस्तुत्वेन प्रत्यक्षाद्यगोचरत्वाद् ग्रहणाभावः, तदभावाच्च न शब्दविष-
यतेत्यर्थः । एवमेव तर्हि गोशब्दस्यापि सामान्यवाचकत्वं न प्राप्नोतीति चोदयति—
**गवादिष्वपि तुल्यं चेदिति** । तत्रापोहेन सहास्मदभ्युभगतस्य सामान्यवैलक्षण्य-
माह—**नैकरूपस्य दर्शनादिति** । वस्तुरूपतयास्मत्सामान्यस्य प्रत्यक्षत्वे नास्ति
सम्बन्धग्रहणमित्यर्थः ॥



विभीतकादित्रये तु वस्तुरूपं सामान्यं नास्तीत्याह—<q>त्रये विभीतकादि-
नामिति</q> द्वयेन ॥



विभीतकत्रये तु वाचकैकत्वमुक्त्वा त्रिष्वनुगतमेवावान्तरसामान्यं शाबले-
यादिष्विव गोरूपमन्यन्नास्तीति परस्परविलक्षणार्थत्रयप्रतिपत्तिरध्यासपक्षे न
प्राप्नोति भिन्नत्वादक्षशब्दस्य न दोष इति दूषणपरिहारकाम आह—<q>भिन्नाः-
स्युरक्षशब्दाश्चेदिति</q> । इदानीं दूषणमापादयितुं शब्दैकत्वमाह—**नार्थ इति** द्विपाद्य ।
यदि ह्येकोऽयमक्षशब्दो जातित्रयस्य वाचकः स्यात्, तदा शावलेयादिष्विव
गोत्वसामान्यशब्दश्रवणे सत्यर्थे संशयः स्यात्—कतमार्थप्रतिपादनविषयोऽनेन
प्रयुक्तः इति । अन्यथा तु शब्द एव संशयः स्यादित्यर्थः । एवं तावद् युक्त्या शब्द-
स्यैकत्वं प्रतिपाद्येदानीं तदेव प्रतिभासेन साधयितुमाह—**[^5_pg168]रूपाभेदश्च गम्यत इति** ॥

[^1_pg168]: आस्ति. तु मा.

[^2_pg168]: पूर्वोत्तरार्धौ व्यत्यासेन वर्तेते मा.

[^3_pg168]: Omitted. ना. मा.

[^4_pg168]: रूपभेदश्च. मा.

[^5_pg168]: रूपभेदश्च. मा.

<pb n="168"/>

भवत्यादौ च भिन्नेऽपि नामाख्यातत्वसज्ञया ।  
रूपैकत्वेन चाध्यासे तुल्यार्थत्वं प्रसज्यते ॥ १९१ ॥  

शब्दनिष्पत्त्यभेदाच्च तिङन्तार्थस्य साध्यता ।  
कथं कथं च मूर्तार्थो वाचके मूर्तिवर्जिते ॥ १९२ ॥  

गवाश्वशुक्लशब्दादेः वाच्यरूपानपेक्षणे ।  
वाचकत्वव्यवस्थानं कथं जातिगुणादिषु ॥ १९३ ॥  

वृक्षप्लक्षादिशब्दानां तुल्ये भेदे घटादिभिः ।  
विशेषणविशेष्यत्वं कथमर्थानपेक्षया ॥ १९४ ॥  

सामानाधिकरण्यं च न स्याद् वाचकबुद्धिवत् ।  
एकत्र चोपसंहारो न बुद्ध्योर्निर्विकल्पके[^1_pg169] ॥ १९५ ॥  

वस्तुमात्रे स चेदेवं सर्वेषामेकवाच्यता ।  

भवति—भवति—शब्दयोः सुप्तिङन्तयोरध्यासपक्षेऽध्यस्यमानरूपैकत्वेन पर्यायत्वं
प्राप्नोतीत्याह—**भवत्यादौ चेति** ॥



शब्दाध्यासपक्षे तु निष्पन्नत्वाच्छब्दस्य साध्यावगमो न प्राप्नोतीत्याह—
शब्देत्यादिकथमन्तेन । मूर्तामूर्तत्वं शब्दार्थयोर्न प्राप्नोतीत्याह—**कथञ्चेति** शेषेण ॥



देवदत्तो-गौः-पचति-शुक्ल-इत्येवमादिषु द्रव्यजातिगुणक्रियावाचकत्वं
न प्राप्नोतीत्याह—**गवाश्वशुक्लशब्दादेरिति** ॥



अध्यासपक्षे च वृक्षप्लक्षशब्दयोः सामान्यविशेषरहितत्वेन भिन्नार्थत्वाद् घट-
पटयोरिव[^2_pg169] विशेषणविशेष्यभावो न प्राप्नोतीत्याह—**वृक्षप्लक्षादिशब्दानामिति** ।



अत एव सामानाधिकरण्यं शब्दालम्बनयोरिव तद्बुद्ध्योर्न प्राप्नोतीत्याह—
**सामानाधिकरण्य**मित्यर्धेन । अथ द्वयोः शब्दयोरेकस्मिन्नात्माध्यासेन प्रवर्त-
मानयोः सामानाधिकरण्यमुच्यत इत्याशङ्क्याह—**एकत्रे**त्यर्धेन ॥



न तावदेकस्मिन् स्वलक्षणे द्वयोर्वृत्तिः, अतद्विषयत्वात्; नापि वस्तु,
तन्मात्रत्वलक्षणव्यतिकेरेण तस्यानवगमात् । अभ्युपगम्यापि दूषणमाह—<q>वस्तुमात्रे
स चेदिति</q> । सर्वेषां हि गवादिशब्दानां वस्तुमात्रविषयत्वेन पर्यायत्वप्रसङ्गादित्यर्थः ॥

[^1_pg169]: कल्पकः. मा.

[^2_pg169]: घटघटयोरिव. मा.

<pb n="169"/>
भवेद् गवादिशब्दानां सर्वैर्वस्तु हि गम्यते ॥ १९६ ॥  

न चासा[^1_pg170]धारणे भेदे नीलोत्पलमितीष्यते ।  
न हि शब्दप्रवृत्तिः स्यादन्यत्रान्यत्र चे[^2_pg170]ष्यते ॥ १९७ ॥  

न च नीलोत्पलं नाम वस्त्वेकं किंचिदिष्यते ।  
शब्दार्थयोर्यतो भेदो गम्यतेऽवयवानुगः ॥ १९८ ॥  

शब्दद्वयस्य चाध्यासः पर्यायेष्वपि [^3_pg170]दृश्यते ।  
एकाधिकरणा[^4_pg170]स्तेन स्युस्ते नीलोत्पलादिवत् ॥ १९९ ॥  

न चानवगते पूर्वं पदमर्थे प्रयुज्यते ।  
तत्र सम्बन्धवेलायां की[^5_pg170]दृशोऽर्थः प्रतीयते ॥ २०० ॥  

ननु नीलोत्पलं नामैकं स्वलक्षणमभिन्नम्; न हि तत्र नीलत्वोत्पलत्वे स्तः;
नीलोत्पलशब्दोऽपि निर्विभागः तस्यैव वाचकः; न हि तत्रापि नीलोत्पलशब्दो स्तः;
अर्थान्तरे तु नीलत्वोत्पलत्वादौ दर्शनान्नीलशब्दोत्पलशब्दयोः अपोहद्वारेणैकस्मि-
न्नात्माध्यासेन प्रवृत्तयोः सामानाधिकरण्यमित्याशङ्क्याह—**न चेति** । अवयवाथ-
रहितनीलोत्पलस्वलक्षणान्तराभ्युपगमे हि तेषां बहुत्वाद् यस्मिन्नेव नीलोत्पलस्वल-
क्षणे सम्बन्धग्रहणं ततोऽन्यत्र नीलोत्पलशब्दप्रयोगो न प्राप्नोतीत्यर्थः ॥



अपि च ययोरर्थयोर्नीलोत्पलशब्दौ प्रयुक्तो तयोरन्यत्रापि नीलोत्पले दर्शना-
न्नावयवशक्तितिरस्कारेण समुदायस्य शक्त्यन्तरं कल्पयितुं लभ्यत इत्याह—
**न च नीलोत्पलमिति** ॥



यदि च द्वयोरेकस्मिन्नात्माध्यासेन प्रवृत्तयोः सामानाधिकरण्यमुच्यते, तदा
पर्यायाणामपि सामानाधिकरण्यं प्राप्नोति, बहूनामेकस्मिन्नात्माध्यासेन प्रवृत्तिदर्शना-
दित्याह—**शब्दद्वयस्य चेति** ॥



अपि च सम्बन्धग्रहणसापेक्षः शब्दोऽर्थं प्रत्याययति, सम्बन्धग्रहणकाले
च शब्दविशिष्टस्यार्थस्यादर्शनात् कथमात्मविशिष्टं शब्दोऽर्थं प्रत्याययतीत्याह—
**न चेति** सार्धेन ।

[^1_pg170]: रणो भेदः. मा.

[^2_pg170]: चेक्षणात्. मा.

[^3_pg170]: विद्यते. मा.

[^4_pg170]: स्तेऽपि. मा.

[^5_pg170]: कीदृगर्थः. मा.

<pb n="170"/>

तदानीं नार्थ[^1_pg171]रूपे हि शब्दरूपस्य सम्भवः ।  
न चासाधारणांशेन सम्ब[^2_pg171]न्धानुगमः क्वचित् ॥ २०१ ॥  

तत्र पूर्वानपेक्षत्वे यद्यात्माध्यासशक्तता ।  
शब्दस्य प्रथमेऽपि स्याच्छ्रवणेऽध्यस्तरूपता ॥ २०२ ॥  

मम वाच्यानभिज्ञ[^3_pg171]त्वान्न भवेत् स्मरणं ततः ।  
भवतस्त्वर्थरूपस्य [^4_pg171]वाचकेष्वपि दर्शनात् ॥ २०३ ॥  

यथा त्वज्ञातशब्दानां वाच्ये तद्धीर्न जायते ।  
तथैवाज्ञातवाच्यानामुपलब्धेऽपि वाचके ॥ २०४ ॥  

तस्मान्नातीव वाच्यानां वाचकाधीनता भवेत् ।  
स्मारकत्वाच्च तेष्वेव पारतन्त्र्यं प्रतीयते ॥ २०५ ॥  

भवत्पक्षे च सम्बन्धग्रहणं न प्राप्नोति तावत् स्वलक्षणेषु, ते[^1_pg171]षामानन्त्यात्;
नापि सामान्ये, शब्दादन्यस्य शब्दाध्यासवादिनां सामान्यस्याभावात्; शब्द
एवैको बहुषु स्वलक्षणेष्वध्यस्तः प्रतीयत इत्यध्यासवादिनां दर्शनम; तदाह—<q>न
चासाधारणे</q>त्यर्धेन ॥



तत्र यदि शब्दरहितेऽप्यर्थे सम्बन्धग्रहणादात्मविशिष्टं प्रत्याययति, हन्त
तर्हि प्रथमश्रवणेऽपि प्रत्याययेदित्याह—**तत्र पूर्वानपेक्षत्व इति** ॥



येषामपि शब्दविपरिवर्त[^6_pg171]रूपोऽर्थः तेषामगृहीतसम्बन्धानामेवार्थागतिः
प्राप्नोति; सम्बन्धपेक्षतायां हि क्व कस्य सम्बन्धग्रहणं स्यात् ? अस्मत्पक्षे तु
भिन्नत्वादस्ति सम्बन्धग्रहणापेक्षेत्याह—**मम वाच्यानभिज्ञत्वादिति** ॥



**यथेति** । अस्मत्पक्षे तु यथा गृहीतसम्बन्धोऽप्यश्रुतशब्दोऽर्थं न प्रत्येति,
तथा श्रुतशब्दोऽप्यगृहीतसम्बन्ध इत्यर्थः ॥



तस्माच्छब्दविपरिवर्तरूपत्वान्न शब्दतन्त्रोऽर्थः, अपि तु स्मारकत्वेन
शब्दस्य, तत्तन्त्रत्वमर्थस्येत्याह—**तस्मादिति** ॥

[^1_pg171]: रूपेऽपि शब्द. मा.

[^2_pg171]: न्धानुभवः मा.

[^3_pg171]: त्वं न भवेत्कारणान्तरम्. मा.

[^4_pg171]: वाचकष्वेव. मा.

[^5_pg171]: नैषामान. मा.

[^6_pg171]: रूपोऽर्थो मा तेषाम्. मा.

<pb n="171"/>

तेन सम्बन्धवेलायामर्थात्मा योऽवसीयते ।  
शब्दादपि स एवेति नार्थरूपं प्रणश्यति ॥ २०६ ॥  

प्रवृत्तौ वा निवृत्तौ वा यां शब्दः कुरुते मतिम् ।  
तादात्म्यं तस्य शब्दस्य न कथञ्चित् प्रतीयते ॥ २०७ ॥  

करहस्तादिशब्देभ्यः शब्दरूपस्य भेदतः ।  
भिन्नोऽर्थः संप्रतीयेत तदध्यारोपकल्पने ॥ २०८ ॥  

आत्माध्यासश्च सादृश्यादुपरागाच्च दृश्यते ।  
न तावदर्थसादृश्यं शब्दस्येह प्रतीयते ॥ २०९ ॥  

न चानुरागः शब्देन भिन्नदेशस्य युज्यते ।  
दूरस्थप्रतिबिम्बं च नारूपस्य प्रतीयते ॥ २१० ॥  

शब्दसर्वगतत्वेन यद्यर्थप्राप्तिरुच्यते ।  
सर्वार्थानां भवेच्छब्दैः सर्वैरेवानुरञ्जनम् ॥ २११ ॥  

उपसंहरति—**तेन सम्बन्धवेलायामिति** । सम्बन्धग्रहणवेलायां हि यादृगर्थः
प्रतीयते शब्दादपि हि तादृगेव प्रतीयते, न शब्दविशिष्टो नापि विपरिवर्तरूपः ॥



अध्यासपक्षे च प्रवृत्तिनिवृत्तिरूपार्थावगतिर्न प्राप्नोति, अतदात्मकत्वा-
च्छब्दस्येत्याह—**प्रवृत्तौ वेति** ॥



अध्यासपक्षे च करहस्तादिशब्दानां पर्यायत्वं न प्राप्रोतीत्याह—<q>करहस्ता-
दिति</q> ॥



अपि च अर्थान्तरमर्थान्तरे आत्मानमारोपयति सादृश्यानुरागाभ्यां यथा
शुक्तिकायां रजतम्, लाक्षादि वा स्फटिकादौ; तद्दर्शयति-**आत्माध्यासश्चे**त्यर्धेन ।



तत्रार्थसादृश्य शब्दस्य नास्तीत्याह—**न तावदि**त्यर्धेन ॥



भिन्नदेशत्वादर्थस्य शब्देनानुरागोऽपि नास्तीत्याह-**न चानुराग** इत्यर्धेन ।



नीरूपत्वाच्च प्रतिबिम्बोऽपि नास्तीत्याह—**दूरस्थे**त्यर्धेन ।



ननु सर्वगतत्वेनास्त्येवार्थसमानदेशत्वं शब्दस्येत्याशङ्क्याह—<q>शब्दसर्वगत-
त्वेनेति</q> ॥


<pb n="172"/>

न च भिन्नेन्द्रिग्राह्यं क्वचिदस्त्यनुरागकृत ।  
न हि लाक्षानुरक्तेऽपि स्फटिके धीस्त्वगादिभिः ॥ २१२ ॥  

अनुमानागमौ मिथ्या स्यातामध्यासकल्पने ।  
निरूपणस्य मिथ्यात्वात् सर्वाभावः प्रसज्यते ॥ २१३ ॥  

[^1_pg173]भवत्विति यदि ब्रूयान्मिथ्या स्ववचने सति ।  
कथमेवं वदेदर्थो नानृताद्धि प्रतीयते ॥ २१४ ॥  

शून्यवादोत्तराच्चापि यथार्थं बुद्धिशब्दयोः ।  
प्रवृत्तिर्न तु तत्तन्त्रमर्थरूपं कदाचन ॥ २१५ ॥  

तस्मात् प्रागपि ये शब्दाद् भिन्नैकत्वादिबुद्धिभिः ।  
गृह्यन्ते सर्वदा तेषां परमार्थास्तिता भवेत् ॥ २१६ ॥  

शब्दाभ्युपायकेऽप्यर्थे तदभावे च यद्यपि ।  
अर्थबुद्धिर्न जायेत नार्थे रूपं प्रणश्यति ॥ २१७ ॥  

न च शब्दानुरक्तार्थश्चक्षुरिन्द्रियेण श्रोत्रेण वा प्रतीयते, भिन्नेन्द्रियग्राह्यं-
त्वा तयोरित्याह—**न च भिन्नेन्द्रिग्राह्यमिति** ॥



यदि सविकल्पकं ज्ञानं शब्दसमारोपेणोत्पद्यमानत्वदप्रमाणं तदागमानुमान-
योरपि मिथ्यात्वं प्राप्नोति, तयोरपि निरूपणात्मकत्वादित्याह—<q>अनुमानागमा-
विति</q> । निरूपणशब्देन सविकल्पकं ज्ञानमुच्यते ॥



भवत्वेवं को दोष इति चेदित्याशङ्क्याह—**भवत्वितीति** ॥



अपि च “स हि बहिर्देशसम्बन्धः प्रत्यक्षमुपलभ्यते” इत्यनेनैव यथार्थ-
बुद्ध्योः भिन्नत्वं प्रतिपादितम्, तथैव शब्दध्यासोऽपि निराकृतः; यतः ‘गौरयम्’
इत्यत्र बहिरर्थः प्रतीयतेऽसञ्जल्पश्च शब्द—**शून्यवादोत्तराच्चापीति** ॥



प्रकरणार्थमुपसंहरति—**तस्मादिति** ॥



एवं तावच्छब्दसमारोपं निराकृत्येदानीं तद्विपरिवर्तं निराकर्तुमाह—
**शब्दाभ्युपायक इति** । यद्यपि शब्दैकसमधिगम्या गोत्वादयस्तथापि न शब्दविप-
रिवर्तरूपोऽर्थात्मा; तथापि गवादिशब्दतत्त्वमर्थभावेन विपरिवर्तत इत्यस्य भाषितस्य

[^1_pg173]: तथास्तिति. चौ. अनन्त. मु.

<pb n="173"/>

चक्षुरादेरभावे हि रूपाद्यात्मा न गृह्यते ।  
स्वरूपनाशो रूपादेस्तावन्मात्रेण नेष्यते ॥ २१८ ॥  

सम्बन्धस्य च नित्यत्वान्नार्थस्य स्यादरूपता ।  
युगपन्न हि सर्वेषामन्याका[^1_pg174]रार्थवेदनम् ॥ २१९ ॥  

तदाकारेऽपि तद्वच्चेद् द्वये सति परीक्ष्यताम् ।  
किन्त्वर्थस्यातथाभावो ग्रहीतुः किंन्वशक्तता ॥ २२० ॥  

सदसद्भावयोरर्थे विरोधित्वादसम्भवः ।  

कोऽर्थः ? न तावत् ‘गौरयम्’ इत्यत्र गोशब्द एव बहिरवस्थितः ‘अयम्’ इति
अत्र प्रतिभासते; नापि गोशब्द एव गोत्वादिरूपेण विपरिवर्तमानः ‘अयम्’ इति
प्रतिभासत इत्यत्र प्रमाणमस्ति; शब्दपरिणामपक्षेऽपि परिणतस्य गोत्वादेरशब्दात्म-
कत्वान्न शब्दात्मकोऽर्थः । अतः शब्दात्मैवा[^2_pg174]र्थभावेन विपरिवर्तत इति परिणाम-
प्रतिपादनप्रयोजनमपि नोपलभ्यते ॥



अत्रैव दृष्टान्तमाह—**चक्षुरादेरिति** । येऽपि चक्षुरिन्द्रियाद्येकसमधिगम्या
रूपादयस्तेऽपि नेन्द्रियविपरिवर्तरूपाः ॥



इदानीमभ्युपगम्य शब्दाध्यासं विकल्पकस्य प्रामाण्यमाह—**सम्बन्धस्य चे**-
त्यर्धेन । यद्यपि सविकल्पकविज्ञानं शब्दविशिष्टमर्थं गृह्णति; तथापि नैवाप्रामाण्यम्,
तदाकारत्वेनाध्यासाभावात् । नापि शब्दसम्बन्धात् पूर्वमतदाकारता, गोत्वादेरर्थ-
शब्दयोः सम्बन्धस्य नित्यात्वादित्यर्थसम्बन्धग्रहणात् पूर्वं तदाकारप्रतिपत्तिर्बाधिता
भविष्यतीति चेदित्याशङ्क्याह—**युगपदि**त्यर्धेन । यद्यप्यगृहीतसम्बन्धानाम-
तदाकारत्वेन प्रतिपत्तिः, तथापि गृहीतसम्बन्धाः शब्दाकारमेवार्थं प्रतिपद्यन्ते;
कथमियमतदाकारप्रतिपत्तिः बाधिका भविष्यतीति ॥



ननु तदाकारतापि न सर्वे तदाकारतावत् प्रतीयत इति चोदयति—
**तदाकारेऽपि तद्वच्चेदिति** । तत्राह—**द्वये सतीति** त्रिपाद्या ॥



अस्त्येतद् द्वयम्; इदं तु विचारयामः—यद् गृहीतसम्बन्धैः शब्दा-
कारत्वेन ग्रहणमर्थस्य, तत् किमतदाकारत्वादुतोपायाभावादिति ? तत्र किं युक्त
मित्याह—**सदसद्भावयोरिति** सार्धेन ।

[^1_pg174]: रार्थबोधनम् मा.

[^2_pg174]: अर्थाभावेन. मा.

<pb n="174"/>
ग्रहीतृभेदाच्छक्तत्वमशक्तत्वं च युज्यते ॥ २२१ ॥  

यथान्धानन्धयोः पार्श्वे रूपस्येत्यभिधास्यते ।  
तेनार्थे ध्वन्युपायस्य तद्धीर्नान्यस्य जायते ॥ २२२ ॥  

देवदत्तादिशब्दे तु सम्बन्धाद्यत्वदर्शनात् ।  
अर्थस्यानित्यतायां च ताद्रूप्यस्याप्यनित्यता ॥ २२३ ॥  

तत्राप्यौत्पत्तिकी शक्तिस्तद्रूपप्रत्ययं प्रति ।  
ग्राह्यग्राहकयोरिष्टा नियोगस्य त्वनित्यता ॥ २२४ ॥  

तत्र सर्वैरताद्रूप्यं प्राङ् नियोगात् प्रतीयते ।  

सदसद्भावयोरेकस्मिन्नर्थे विरोधादिदमेव युक्तमुत्तरम्—यदगृहीतसम्बन्धैः
शब्दाकारत्वेनास्याग्रहणम्, तदगृहीतसम्बन्धानां शब्दस्मरणोपायाभावात्; गृहीत-
सम्बन्धैतु शब्दस्मरणोपायसद्भावात् ग्रहणं यथा घटसमवधाने सत्यन्धा[^1_pg175]नन्धानाम-
ग्रहणग्रहणे । एतदेवोपसंहरन्नाह—**तेनार्थ** इत्यर्धेन । गोत्वादिलक्षणमर्थं ध्वन्यु-
पायः पुरुषः शब्दविशिष्टः प्रत्येति, नान्य इत्यर्थः ॥



यत्र[^2_pg175] तु यदृच्छाशब्देष्वर्थस्यानित्यत्वेन सम्बन्धस्यानित्यत्वम्, यत्र भवत्व-
ध्यासस्य मिथ्यात्वमित्याह—**देवदत्तादिशब्दे त्विति** ॥



ननु यदृच्छाशब्दस्यापि जातिशब्देवदर्थेन सह नित्य एव सम्बन्ध इति
वक्ष्यति—“देवदत्तेऽपि वा व्यक्तां शक्तिमिच्छन्ति युक्तयः” इति । किमुच्यते
“देवदत्तादिशब्दे तु सम्बन्धाद्यत्वदर्शनात्” इति चोदयति—**तत्रापीति** त्रिपाद्या ।
तत्र जातिशब्देन सह यदृच्छाशब्दस्य वैलक्षण्यमाह—**नियोगस्य त्वनित्यतेति**
सपादश्लोकेन । यदि नाम यदृच्छाशब्दस्यापि कैश्चिन्नित्यार्थप्रतिपादिका शक्ति-
रभिप्रेता, तथापि समयस्यानित्यत्वात् प्राक् समयात् सर्वैरताद्रूप्यप्रतिपत्तिस्ताद्रूप्य-
प्रतिपत्तेर्बाधिका भविष्यतीति जातिशब्दाद् विशेषः । नियोगशब्देन समयमाह;
स चानित्योऽपि नित्यसम्बन्धाभिव्यञ्जकत्वेनेष्ट इति समयात् पूर्वं जातमात्रावस्थायां
सर्वैरशब्दविशिष्ट एवार्थः प्रतीयते ॥

[^1_pg175]: न्धाना....नाग्रहणे. मा.

[^2_pg175]: तत्र तु. मा.

<pb n="175"/>
तेनेष्टमेव मिथ्यात्वं कैश्चिदध्यासकल्पने ॥ २२५ ॥  

यदा तु यादृशः पिण्डः पूर्वं शब्दात् प्रतीयते ।  
तादृशस्मरणे [^1_pg176]हेतुः शब्दस्तत्र यथार्थता ॥ २२६ ॥  

नियोगात् परतो वापि शब्देन [^2_pg176]व्यज्यतामियम् ।  
तद्ग्राह्यशक्तिरर्थस्य पाररूप्यं न तावता ॥ २२७ ॥  

सर्वाकारपरिच्छेद्यशक्तेऽर्थे वाचकेऽपि वा ।  
सर्वाकारार्थविज्ञानसमर्थे नियमः [^3_pg176]कृतः ॥ २२८ ॥  

अभ्युपगम्याध्यासं यदृच्छाशब्दे मिथ्यात्वमभिहितम्; परमार्थतस्तु
नाध्यासो न मिथ्यात्वमित्याह—**यदा यादृश इति** ॥



अन्ये त्वाहुः—जातिशब्दवद् देवदत्तशब्दोऽपि नित्येनैव सम्बन्धेनार्थं
प्रतिपादयति, समयोऽपि तस्यैवीभिव्यञ्जकः, न तु सम्बन्धान्तरतिरस्कारेणार्थप्रति-
पादकः । तेन यदुक्तं जातिशब्दे “सम्बन्धस्य च नित्यत्वात्” इति, तत्तुल्यमत्रा-
पीत्याह—**नियोगादिति** । नियोगो हि व्यञ्जको ग्राह्यग्राहकशक्त्योरर्थशब्दगतयोः,
तयोश्च नित्यत्वेन शब्दाकार(त)ार्थस्य नापैतीत्यर्थः ॥



यदि यदिृच्छाशब्दस्यापि नित्यनव सम्बन्धेनार्थप्रतिपादकत्वम्, किमेवं सति
समयेनेति समयस्योपयोगमाह—**सर्वाकारेति** । यदृच्छाशब्दानां हि सर्वार्थविषया
नित्या वाचिका शक्तिरिष्यते; सर्वार्थानां च सर्वशब्दविषया वाच्यशक्तिः;
यतो देवदत्तशब्दे उच्चरिते सति संशयः—कमर्थं प्रतिपादयितुमनेनोच्चारित इति
बुद्धिर्भवति । यत्तु स्वगृहे नामकरणं तन्नियमार्थम् इह—देवदत्तशब्देनास्मिन्नर्थे
व्यवहर्तव्यम्; अमुमेवार्थमङ्गीकृत्य “वृद्धिरादैच्” इति [^4_pg176]नियमार्थं व्याख्यातम् ॥



एवं तावत् सविकल्पके ज्ञानमात्रे शब्दसमारोपं निराकृत्येदानीम् ‘स
एवायं देवदेत्त उपलब्धः,’ शाबलेयस्य च पिण्डान्तरदर्शने सति ‘सैवेयं गौः’ इति

[^1_pg176]: हेतुशब्दः चौ. मु.

[^2_pg176]: त्यज्यतां मिथः. अनन्त. मु.

[^3_pg176]: कुतः मा.

[^4_pg176]: नियमार्थं व्याख्यार्थम्. मा.

<pb n="176"/>

तत्र शब्दार्थसम्बन्धं प्रमातुः स्मरतोऽपि या ।  
बुद्धिः पूवगृहीतार्थ[^1_pg177]सन्धानादुपजायते ॥ २२९ ॥  

चक्षुषा सन्निकृष्टेऽर्थे नाप्रत्यक्षमसौ भवेत् ।  
विविक्ता एव तेऽप्यर्थाः स्मृतिप्रत्यक्षगोचराः ॥ २३० ॥  

स्मर्येते शब्दसम्बन्धौ मा भूत् प्रत्यक्षता तयोः ।  
तदप्रत्यक्षभावेन न त्वर्थस्यापि वार्यते ॥ २३१ ॥  

गृहीतमपि गोत्वादि स्मृतिस्पृष्टं च यद्यपि ।  
तथापि व्यतिरेकेण पूर्वबोधात् प्रतीयते ॥ २३२ ॥  

[^2_pg177]व्यक्तिकालादिभेदेन तत्रास्त्यवसरो मितेः ।  

शब्दप्रत्यभिज्ञारूपस्य सविकल्पकस्य विस्फारिते चक्षुषि शब्दसम्बन्धस्मरणोत्तरकालं
पूर्वगृहीतार्थानुसन्धानेन चोत्पद्यमानत्वादनक्षजत्वेनाप्रत्यक्षत्वनुभूते वस्तुन्यनुभूत-
तयैवाभ्रष्टसंस्कारस्य उत्पद्यमानत्वात् स्मृतित्वमाशङ्क्य प्रत्यक्षत्वं तावत् समर्थय-
न्नाह—**तत्रेति** सार्धश्लोकेन ।



यद्यपि प्रत्यभिज्ञारूपं विज्ञानं शब्दस्मरणोत्तरकालं पूर्वगृहीतार्थानुसन्धानेन
चोत्पद्यते ‘स एवायं देवदत्तः’ इति; तथापीन्द्रियार्थसन्निकर्षेण अपरोक्षार्थाव-
भासितया चोत्पद्यमानत्वात् प्रत्यक्षत्वमस्त्येवेत्यर्थः । न तावत् स्मर्यमाणशब्दानु-
सन्धानेनोत्पद्यमानत्वादप्रत्यक्षत्वम्, अर्थशब्दयोः विवेकप्रतिभासेन तदभावादि-
त्याह—**विविक्ता इति** सार्धश्लोकेन ॥



नापि प्रमितेऽर्थे प्रमिततयैवाभ्रष्टसंस्कारस्योत्पद्यमानत्वात् स्मृतित्वम्, अभ्य-
धिकार्थप्रतिभासादित्याह—**गृहीतमपीति** । अपिशब्दद्वयेन प्रथमग्रहणे प्रतियोगि-
ग्रहणाभावेनानुगतप्रतिभासाभावात् जातेरग्रहणम्, तदभावे चास्मरणम्, उभया-
भावेन च जातिप्रत्यभिज्ञाभावं दर्शयति ॥



अभ्युपगम्य तु ग्रहणं स्मरणं च गोत्वादेरधिकग्रहणेन स्मरणादुत्तारयति,
तदाधिक्यं दर्शयितुमाह—**व्यक्तिकाले**त्यर्धेन । पूर्वमन्यकालविशिष्टं प्रतिपन्नमिदानीं

[^1_pg177]: र्थसम्बन्धादुप. अनन्त. मु.

[^2_pg177]: व्यतिरेकादि. मा.

<pb n="177"/>
यः पूर्वावगतोऽत्र स न नाम प्रतीयते ॥ २३३ ॥  

वर्तमानकालविशिष्टतया ‘स एवायं देवदत्तः’ इति । तच्च सामान्यप्रत्यभि[^1_pg178]ज्ञानमपि
पूर्वमन्यव्यक्तिगतत्वेन [^2_pg178]गृह्यमाणमासीत इदानीमन्यव्यक्तिगतत्वेनानुभूयते । तदेव
विस्पष्टयन्नाह—**यः पूर्व**मित्यर्धेन । नात्र पूर्वावगतमात्रं प्रतीयते । किं तर्हि ?
तदेवान्यकालविशिष्टमन्यव्यक्तिगतत्वेन च प्रतीयते; न च वर्तमानकालविशिष्टता
पूर्वावगतेत्यर्थः ॥



नन्वतीतविज्ञानकर्मतापरोक्षत्वे प्रतिभासेते; न[^3_pg178] चेन्द्रियस्यातीतादौ [^4_pg178]साम-
र्थ्यम्, नाप्यपरोक्षे संस्कारस्य । तस्मादनु[^5_pg178]भयद्वयमिदम्; एकं तत्र स्मरणमपरं च
ग्रहणम्; न चान्यदुपायान्तरमस्ति, यत् स्मर्यमाणापरोक्षयोरेकत्वं गृह्णीयात् । कथं

[^6_pg178]चाप्रत्यक्षे काले तद्विशिष्टं प्रत्यक्षे प्रतिभासते ? तदनुपपन्नम्; एको ह्ययमनुभवः
अतीतविज्ञानकर्मतापरोक्षत्वे एकाधिकरणे गृह्णन्नुत्पद्यत इति सर्वस्वसंवेद्यम्,
‘शुक्लोऽयं पटः’ इतिवत् । यच्च अप्रत्यक्षे काले कथं तद्विशिष्टः प्रतिभासत इति ।
तद्विशिष्टता चेत्प्रतिभासते, कथमप्रत्यक्षता कालस्य ? अथ न प्रतिभासते, एतदेव
तर्हि वाच्यम्; किमप्रत्यक्षत्वेन ? न च लिङर्थस्येव कालत्रयानवच्छिन्नस्य ‘घटोऽयम्’
इति प्रतिभासः । [^7_pg178]तथा अप्रतिभासे च घटार्थिनः प्रवृत्तिर्न स्यात; न ह्यतीते
भाविनि वा प्रवृत्तिः । यत्तु किमेतस्य जनकमिति; किमनेन बाधोपहतसेचनेन
कारणविकल्पेन ? न हि प्रकाशमानस्य कारणविकल्पेन नास्तित्वं शक्यं प्रतिपाद-
यितुम्; नाप्यप्रकाशमानस्य तद्विकल्पैरस्तित्वम्; न च कार्यार्थिनः कारणैरस्ति
प्रयोजनम् । अथोत्पन्नेऽपि कार्ये कारणेऽपि [^8_pg178]तत्, अस्त्येव संस्कारसहितमिन्द्रियम्,
तद्भावभावित्वेनावगमात् । अथापि प्रत्ययद्वयमिदं ग्रहणस्मरणरूपम्; तथापि घट-
स्मरण/?/टग्रहणयोः निरन्तरोत्पन्नयोर्विलक्षणमिदम्, परस्परविषयैकत्वेन प्रतिभास-
नात्; अपरोक्ष एवार्थोऽतीतविज्ञानकर्मतया स्मृतौ प्रतिभासते; अतीतविज्ञान-
विशिष्टता अपरोक्षतया प्रत्यक्षे ‘तदयम्, स्मराम्यहमेतत्’ इति प्रतिभासनात् ।

[^1_pg178]: ज्ञानामपि. मा.

[^2_pg178]: ग्रहण. मा.

[^3_pg178]: मासते तेन चेन्द्रियस्य. मा.

[^4_pg178]: सामर्थ्यान्नाप्य. मा.

[^5_pg178]: भवद्वय. मा.

[^6_pg178]: चाप्रत्यक्षकाले, मा.

[^7_pg178]: तथाप्रति. मा.

[^8_pg178]: तदास्त्येव. मा.

<pb n="178"/>

इदानीन्तनमस्तित्वं न हि पूर्वधिया गतम् ।  
न हि स्मरणतो यत प्राक् तत् प्रत्यक्षमितीदृशम् ॥ २३४ ॥  

वचनं राजकीयं वा वैदिकं वापि विद्यते ।  
न चापि स्मरणात् पश्चादिन्द्रियस्य प्रवर्तनम् ॥ २३५ ॥  

वार्यते केनचि[^1_pg179]न्नातस्तत्तदानीं प्रदुष्यति ।  
तेनेन्द्रियार्थसम्बन्धात् प्रागूर्ध्वं वापि यत्स्मृतेः ॥ २३६ ॥  

ननु सत्यपि तत्वावभासेऽनुवृत्तेरप्रतिभासनात् कथं क्षणभङ्गसाधकस्यानुमानस्य
प्रत्यभिज्ञाबाधः ? उच्यते—अनिमेषदृष्टेर्यदुत्पत्तिविनाशरहितानुवृत्ततत्त्वावसायः, स
बाधकः; नावसितस्य कालान्तरे तत्त्वावसायः । क्षणप्रध्वंसितया च यः प्रतिक्षण-
मन्यत्वं वदति, तस्यायं बाधः । प्रत्यभिज्ञामात्रेणानन्यत्वे[^2_pg179] विनष्टस्यापि, तत्त्वावगम-
प्रत्यभिज्ञायामिव तस्यैवोत्पत्तेः किमन्तरा व्यवहारकाल[^3_pg179]शून्ययानुवृत्त्येत्यलमति-
प्रसङ्गेन ॥



ननु विस्फारिते चक्षुषि पुरोऽवास्थितेऽप्यर्थे पूर्वगृहीतार्थस्मरणोत्तरकालं
‘स एवायं देवदत्तः’ इति सविकल्पकविज्ञानमुत्पद्यमानं शब्दस्मरणेनार्थस्मरणेन
च [^4_pg179]व्यवहितत्वात् कथमक्षजं स्यात् ? यदेव विस्फारिते चक्षुषि समनन्तरमुत्पद्यते,
तस्यैवाक्षजत्वेन प्रत्यक्षत्वं युक्तम् । तदुक्तम्—



“अर्थोपयोगोऽपि पुनः स्मार्तं शब्दानुयोजनम् ।  
अक्षधीर्यद्यपेक्षेत सोऽर्थोऽव्यवसितो भवेत ॥”   (इति ।)

इत्याशङ्क्य श्लोकत्रयेण परिहारमाह—**न हि स्मरणत इति** । इन्द्रियार्थसन्नि-
कर्षनिमित्तं प्रत्यक्षत्वम्; तस्मिन् इति शब्दस्मरणात् पूर्वमुत्तरकालं वा भवतु, न
कश्चिद्दोष इत्यर्थः ॥



न ह्यक्षस्य शब्द[^5_pg179]स्मरणसापेक्षतायां सविकल्पकस्याक्षजत्वमपैति; नापीन्द्रिय-
व्यापारसमनन्तरमुत्पद्यामानस्य पुनः शब्दस्मरणपेक्षत्वात् सविकल्पकस्योत्पत्ति-
रनक्षजा भवति; न हि देवदत्तस्य पाके काष्ठापेक्षायां कर्तृत्वमपैति; यदि स्यान्नि-

[^1_pg179]: नापि. मा.

[^2_pg179]: न्यत्वेऽपि नष्टस्यापि तत्त्वावगमात्प्र. मा.

[^3_pg179]: शून्ययानुवृ. मा

[^4_pg179]: व्यवस्थित. मा.

[^5_pg179]: स्मरणसापेक्ष. मा.

<pb n="179"/>

विज्ञानं जायते सर्वं प्रत्यक्षमिति गम्यताम् ।  
विमनस्का यदा केचित् [^1_pg180]सम्बद्धमपि चेन्द्रियैः ॥ २३७ ॥  

न बुध्यन्ते तथा [^2_pg180]चान्ये सादृश्यातिविमोहिताः ।  
तत्र योऽर्थं विवेकेन कौशलात् सादृशेष्वपि ॥ २३८ ॥  

सूक्ष्मं वापि प्रपद्येत तस्य भ्रान्तिर्न तावता ।  
यथा षङ्जा/?/दिभेदेन गाने लैकिकवदिके ॥ २३९ ॥  

विवेकेनावगच्छन्ति येषां तत्संस्कृता गतिः ।  
गानमात्रं विजानन्ति [^3_pg180]तत्रानधिकृतास्तु ये ॥ २४० ॥  

तदज्ञानान्न मिथ्यात्वं वक्तुं शक्यं विवेकिनाम् ।  
ते हि षड्जादिशब्देभ्यो विनाप्येषां विविक्तताम् ॥ २४१ ॥  

यथावदधिगच्छन्ति तव्दद् गोत्वादिवस्त्वपि ।  
सङ्कीर्णमर्थमात्रं तु बुध्यन्तेऽभ्यासवर्जिताः ॥ २४२ ॥  

र्विकल्पकस्याप्यनक्षजत्वं प्राप्नोति, विस्फारिते चक्षुषि परोऽवस्थितेऽप्यर्थे आलोक-
मनस्सापेक्षत्वात्; तदाह—**विमनस्का यदा केचिदिति** श्लोकद्वयेन ॥



अत्रैवोदाहरणमाह—**यथेति** श्लोकद्वयेन । यद्यप्यसंस्कृता गानमात्रं प्रति-
पद्यन्ते, तथापि ***विशाखिल**संस्कारसंस्कृतानां विवेकप्रतिपत्तिर्न मिथ्येत्यर्थः ॥



न च ‘षड्जोऽयम्’, ‘निषादोऽयम्’[^4_pg180] इति वा शब्दमात्रभेदावगतिः,
अगृहीतसम्बन्धस्य विवेकप्रतिपत्तेरित्याह—**ते हीति** त्रिपाद्या । तस्माद्यथा सत्या-
मप्यालोकमनस्सापेक्षतायां निर्विकल्पकस्याक्षजत्वं नापैति, तथा सविकल्पस्य स्मरण-
सापेक्षतायां नाक्षजत्वमपैति । नापि मिथ्यात्वं भवतीत्याह—<q>तद्वद्गोत्वादिव-
स्त्वपीति</q> ॥



अतो यद्यपि निर्विकल्पकं विज्ञानं संज्ञितया न विविक्तमर्थं गृह्णाति, तथापि
शब्दस्मरणोपायवशेन तत्र जातिगुणक्रियादौ संज्ञितया विवेकप्रतिपत्तेः न मिथ्या-
त्वमित्याह—**सङ्कीर्णमिति** ॥

[^1_pg180]: सम्बन्ध. मा.

[^2_pg180]: किञ्चित्. मा.

[^3_pg180]: तत्रनाधि. मा.

[^4_pg180]: omitted निषादोऽयम्. मा.

\*: विश्वावसुरिति न्यायरत्नाकरपाठः

<pb n="180"/>

विवेकं प्रतिपद्यन्ते ये शब्दस्मृतिसंस्कृताः ।  
यथा रूपादिमत्यर्थे यस्यैवास्ति यदिन्द्रियम् ॥ २४३ ॥  

स तन्मात्रं गृहीत्वान्यन्न गृह्णा[^1_pg181]त्यनुपायतः ।  

[^2_pg181]तथा विवेकहेतूनां यदां यं प्रतिपद्यते ॥ २४४ ॥  

तदुपेये तदा ज्ञानं वर्तते तदनुग्रहात् ।  
तेन यावत् प्रमातॄणां विवेकोपायदर्शनम् ॥ २४५ ॥  

न स्यात् तावद्भवेत् तेषां विज्ञानं निर्विकल्पकम् ।  
तस्माद्यत्र [^3_pg181]प्रकल्प्येत वस्तु वस्त्वन्तरात्मना ॥ २४६ ॥  

ननु निर्विकल्पकेऽपि जातिगुणक्रियादयो विवेकेनैवावभासन्ते यथा रूपस्पर्श-
गन्धादयः; सङ्कीर्णार्थावगमे तु शब्दविशेषस्मरणं न स्यात्; अतः किमिदमुच्यते
“सङ्कीर्णमर्थमात्रां तु” इति ? सत्यमेवमेतत्; संज्ञित्वाभानेन तु सङ्कीर्णतां मन्यते;
शब्दस्मरणोत्तरकालं तु संज्ञितया प्रतिभासनाद्विवेकमाह ॥



अत्रैवोदाहरणमाह—**यथा रूपादिमतीति** । यथा रूपस्पर्शादि[^4_pg181]सङ्कीर्णेऽपि
पुरोवस्थितेऽर्थे चक्षुराद्यनुरोदेन तत्र तत्र रूपादौ प्रतिपत्तिः, एवमत्रापि शब्द-

[^5_pg181]स्मरणोपायवशेन तत्र तत्र जातिगुणक्रियादौ संज्ञितया विवेकेन प्रतिपत्तिः ॥
एतदेवोपसंहरन्नाह—**तथा विवेकहेतूनामिति** ॥



न हीन्द्रियस्य शब्दग्रहणापेक्ष[^6_pg181]तायां कारकत्वमपैति; तदाह—<q>तेन
यावादिति</q> ॥



प्रकरणार्थमुपसंहरति—**तस्माद्यत्रेति** । यदेव हि सविकल्पकं विज्ञानमर्थ-
मर्थान्तरारोपेणावभासयति, तदेव हि प्रत्यक्षाभासं यथोषरे सलिलज्ञानम्; न तु
जात्यादिभिर्धर्मभूतैर्यद् भासयति ‘गौरयम्, शुक्लोऽयम्’ इति चेत्यर्थः । तदुक्तम्—



“ततः परं पुनर्वस्तु धर्मैर्जात्यादिभिर्यया” इति ॥

[^1_pg181]: नुमानतः. चौ. मु.

[^2_pg181]: तदा. मा.

[^3_pg181]: विकल्प्यत. अनन्त. मु.

[^4_pg181]: सङ्कीर्णोऽपि. मा.

[^5_pg181]: स्मरणापाय. मा.

[^6_pg181]: याः कारकमेवेति. मा.

<pb n="181"/>

प्रमाणाभासता तत्र न स्वधर्मवि[^1_pg182]कल्पने ।  
प्रत्यक्षत्वमतः सिद्धं सामान्यस्य तथैव च ॥ २४७ ॥  

[^2_pg182]सम्बन्धस्येति तत्पूर्वमनुमानादि जायते ।  
सर्वं चाप्यनुमानादि प्रत्यक्षे निर्विकल्पके ॥ २४८ ॥  

न प्रवर्तत इत्येतदनुमानेऽभिधाम्यते ।  
नन्वेवं सति याप्यग्नेदूरादप्यौप्ण्यकल्पना ॥ २४९ ॥  

सापि प्रत्यक्षमेव [^4_pg182]स्याद्यथा गोत्वादिबुद्धयः ।  
प्रत्यासन्नतरं[^5_pg182] गोत्वे प्रत्यक्षत्वेन संमतम् ॥ २५० ॥  

एवं सति सिद्धोऽयं हेतुः-प्रत्यक्षद्वारत्वादितीत्याह—**प्रत्यक्षत्वमत इति** ।
एवं सति सविकल्पकस्य प्रत्यक्षत्वसिद्धेर्लिङ्गलिङ्गिनोः सम्बन्धस्य प्रत्यक्षत्वात
भवति प्रत्यक्षपूर्वकत्वमनुमानस्येत्यर्थः ॥



यथा चानुमानमेवं शब्दादयोऽपि सम्बन्धग्रहणसदृशग्रहणान्यथानुपपद्य-
मानग्रहणसापेक्षत्वात्[^6_pg182] सविकल्पकविज्ञानेन प्रवर्तन्त इत्येतदनुमाने वक्ष्यामः ।
तदाह—**सर्वं चापीति** ॥



यदीन्द्रियसम्बन्धानुसारेणोत्पद्यमानत्वात् शब्दस्मरणव्यवहितमपि सवि-
कल्पकविज्ञानमक्षजत्वान्नापैति, हन्त तर्हि यद्विस्फारिते चक्षुषि दूरस्थितेऽप्यग्नौ
‘उष्णोऽयम्’ इति ज्ञानम्, तस्यापि प्रत्यक्षत्व प्राप्नोतीति चोदयति—नन्वेवं
**सतीति** ।



प्रत्यक्षगृहीतैकार्थसमवायिनो रूपादिदं स्पर्शज्ञानं लैङ्गिकम्, अगृहीत-
सम्बन्धस्यानुत्पत्तेः; न त्वेकार्थसमवायि प्रत्यक्षगृहीतं किञ्चिद्गोत्व इति तस्यैव
प्रत्यक्षत्वं युक्तमित्याह—**प्रत्यासन्नतरमिति** ॥

[^1_pg182]: कल्पनात्. मा.

[^2_pg182]: सम्बन्धस्यैवे. मा.

[^3_pg182]: रादृष्टौ. मा.

[^4_pg182]: स्याद्गोत्वादिमतयो. यथा. मा.

[^5_pg182]: तरे गोत्वे. मा.

[^6_pg182]: सविकल्पकं विज्ञानं न प्रवर्तते मा.

<pb n="182"/>

विज्ञानं नान्यदस्तीति प्रत्यक्षमिदमेव नः ।  
तत्राप्यक्षैरसम्बन्धं मन्वानस्योपजायते ॥ २५१ ॥  

यदा बुद्धिर्स्तदा नव प्रत्यक्षत्वेन कल्प्यते ।  
स्पर्शनेन तु सम्बन्धे प्रत्यक्षत्वेन जायते ॥ २५२ ॥  

मतिरौष्ण्ये परो[^1_pg183]क्षेयं चक्षुषाग्नौ प्रकाशिते ।  
तस्माद्यदिन्द्रियं यस्य ग्राहकत्वेन कल्पितम् ॥ २५३ ॥  

तेनैव सति सम्बन्धे प्रत्यक्षं नान्यथा भवेत् ।  
एवं समानेऽपि विकल्पमार्गे यत्राक्षसम्बन्धफलानुसारः ।  
प्रत्यक्षता तस्य तथा च लोके विनाप्यदो लक्षणतः प्रसिद्धम् ॥  

तत्रापि यदैकार्थसमवायिनं गृहीत्वा निमीलिताक्षस्य ‘गौरयम्’ इति
विज्ञानमुत्पद्यते, तदा नैव प्रत्यक्षमित्याह—**तत्रापीति** ॥



यदेव त्वगिन्द्रियजमुष्णस्पर्शज्ञानं तस्यैवाक्षजत्वेन प्रत्यक्षत्वं युक्तम्, न
त्वेकार्थसमवायिनो रूपादुत्पन्नस्येत्याह—**स्पर्शनेन त्विति** ॥



तस्माद्यदिन्द्रियस्यैवान्वयव्यतिरेकाभ्यां यो विषयः प्रतिपन्नः, तज्जन्यमेव तत्र
ज्ञानं प्रत्यक्षमित्याह—**तस्माद्यदिन्द्रियमिति** ॥



अनन्तरमुपसंहरति—**एवं समानेऽपीति** । समानेऽपि रूपस्पर्शज्ञानयोः
सविकल्पकत्वे यदेवाक्षजं तदेव [^2_pg183]प्रत्यक्षम्, न त्वेकार्थसमवायिनो [^3_pg183]रूपादिति ॥


<trailer>इति भट्टोम्बेकविरचितायां तात्पर्यटीकायां
प्रत्यक्षसूत्रं समाप्तम्</trailer>

[^1_pg183]: क्षोऽयम्. मा.

[^2_pg183]: प्रत्यक्षत्वम्. मा.

[^3_pg183]: रूपादीति. मा.

<pb n="183"/>
