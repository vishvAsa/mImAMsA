+++
title = "उम्बेक-टीका"
unicode_script = "devanagari"
+++

<pb n="001"/>

॥ श्री ॥

॥ मीमांसाश्लोकवार्तिकम् ॥

## जिज्ञासासूत्रम्
कुमारिलभट्टविरचितम्

विशुद्धज्ञानदेहाय त्रिवेदीदिव्यचक्षुषे ।  
श्रेयःप्राप्तिनिमित्ताय नमः सोमार्धधारिणे ॥ १ ॥  

अभिवन्द्य गुरुनादौ शिष्यधीपद्मिनीरवीन् ।  
तत्प्रसादात्करिष्येऽहं मीमांसाश्लोकवार्तिकम्॥ २ ॥  

॥ तात्पर्यटीका ॥

मीमांसाश्लोकवार्तिकव्याख्या

भट्टोम्बेकविरचिता

ये नाम केचिदिह नः प्रथयन्त्यवज्ञां
जानन्ति ते किमपि तान्प्रति नैष यत्नः ।  
उत्पत्स्यते मम तु कोऽपि समानधर्मा
कालो ह्ययं निरवधिर्विपुला च पृथ्वी ॥  

ग्रन्थारम्भेऽभिमतदेवतां प्रस्तौति वार्तिककारः—**विशुद्धेति** । तस्य च
कर्तव्यतायां शिष्टाचारः प्रमाणम् । प्रयोजनं न विघ्नोपशमः, तस्यैव ग्रन्थारम्भेऽ-
पेक्षितत्वात्; न तु स्वर्गः, अनपेक्षितत्वात् आरम्भसंयोगविरोधाच्च ॥



आत्मन्यगौरवपरिहारार्थमुपासितगुरुतामनेनाह—**अभिवन्द्येति** । अनेन
मात्रादिगुरुसंप्रत्यये सति विद्यागुरुसंप्रत्ययार्थमाह—**शिष्यधीत्यादि** । श्लोक-
वार्तिकमिति प्रारिप्सितग्रन्थसंज्ञा ॥


<pb n="002"/>

तद्विद्वांसोऽनुगृह्णन्तु चित्तश्रोत्रैः प्रसादिभिः ।  
सन्तः प्रणयिवाक्यानि गृह्णन्ति ह्यनसूयवः ॥ ३ ॥  

न चात्रातीव कर्तव्यं दोषदृष्टिपरं मनः ।  
दोषो ह्यविद्यमानोऽपि तच्चित्तानां प्रकाशते ॥ ४ ॥  

कुतो वा गृह्णते दोषं सूरयो मद्विधोक्तिषु ।  
नेष्यते यः पररथोऽपि स स्वयं गृह्यते कथम् ॥ ५ ॥  

निर्दोषत्वैकवाक्यत्वं क्व वा लोकस्य दृश्यते ।  
सापवाद यतः केचिन्मोक्षस्वर्गावपि प्रति ॥ ६ ॥  

आगमप्रवणश्चाहं नापवाद्यः स्खलन्नपि ।  
न हि सद्वर्त्मना गच्छन् स्खलितेष्वप्यपोद्यते ॥ ७ ॥  

इदानीं वार्तिकप्रतिष्ठासिध्यर्थमनुनयावर्जनीयहृदयान् विदुषोऽभ्यर्थयितु-
माह—**तदिति** । सा चेयं प्रार्थना, न त्वाज्ञा; इत्यर्थान्तरन्यासेन दर्शयन्नाह—
**सन्त इति** ।



इदानीमेकान्ततो [1]रोषपरिहारेण प्राज्ञानामनुग्रहप्रार्थनामाशंस इत्याह—
**न चेति** । एतदुक्तं भवति—मध्यस्थता मया प्रार्थ्यते, मध्यस्था भूत्वा परीक्षध्व-
मित्यर्थः ॥



अधुना ये त्वनुनीयमानकर्कशमनसोऽनुनयादेवानुनेतुरशक्तिं मन्यन्ते,
न च पाण्डित्योत्कर्षम्; तान्प्रति साविष्कारमाह—**कुतो वेति** ॥



ननु यद्यप्युक्तेन प्रकारेण सूरयो न गृह्णते दोषम्, तथापि ये विद्याल-
वलिप्तजिह्वाग्राः पण्डितंमन्यास्ते ग्रहीष्यन्ति; तथा च वार्तिकनिर्दोषत्वं सविगानमेवेति
कथमत्र बुद्धिपूर्वकारिणः प्रवर्तेरन् ? अत आह—**निर्दोषत्वेति** । तथा हि—
यावपि निरतिशयसुखरूपत्वादत्यन्तदुःखोपरमरूपत्वाच्च परमपुरुषार्थौ स्वर्गापवर्गौ
तत्रापि नास्तिकाः सद्भावादारभ्य विवदन्ते, कैव कथात्र ?



एवं तावन्मद्विधोक्तिषु दोषसम्भावनैव[2] नास्तीत्युक्तम्; इदानीमभ्युपगम्याप्याह—**आगमेति** ॥


[1]: रोषपरिहारेण प्रार्थनामनुग्रहप्रार्थनामाशंसत इत्याह मातृका.

[2]: सद्भावनैव. मा.

<pb n="003"/>

यथाकथञ्चिदारब्धा त्रयीमार्गानुसारिणी ।  
वाग्वृत्तिरल्पसारापि श्रद्दधानस्य शोभते ॥ ८ ॥  

मीमांसाशास्त्रतेजोभिर्विशेषेणोज्ज्वलीकृते ।  
वेदार्थज्ञानरत्ने मे तृष्णातीव विजृम्भते ॥ ९ ॥  

प्रायेणैव हि मीमांसा लोके लोकायतीकृता ।  
तामास्तिकपथे कर्तुमयं यत्नः कृतो मया ॥ १० ॥  

अथातो धर्मजिज्ञासा सूत्रमाद्यमिदं कृतम् ।  
धर्माख्यं विषयं वक्तुं मीमांसायाः प्रयोजनम् ॥ ११ ॥  

यद्यपि मद्वाचि बहु फल्गुप्रायमल्पसारं स्यात्, [1]तथापि विषयसौन्दर्यान्मनसः
श्रद्धाप्रधानत्वाद्वाग्वृत्तिः श्रोतृजनचित्ताराधनसमर्थैवेति दर्शयन्नाह—<q>यथाकथ-
ञ्चिदिति</q> ॥



एवं तावद्वार्तिकं परार्थमभिप्रेत्य परप्रवृत्त्यर्थमेतदुक्तम्; इदानीं स्वार्थमेव
वार्तिकारम्भे प्रयत्नः, किं परप्रवृत्त्यर्थेन बहुनोक्तेनेत्याह—**मीमांसाशास्त्रेति**[2] ।
ननु च प्राप्ते वेदार्थज्ञाने वार्तिकेऽशक्यकर्त्रभिप्राये वा तृष्णानुपपत्तिः । अपि च
ग्रन्थारम्भः स्वप्रतिपत्त्यर्थ इति नातीव शोभते । नैष दोषः, प्राप्तेऽपि वेदार्थज्ञानरत्ने
लोभातिरेकादविस्मरणार्थं ग्रहणकवाक्यवत्स्वार्थे यत्नो घटत एव ग्रन्थारम्भ इति
सर्वमुपपन्नम् ॥



ननु [3]वेदार्थग्रहणाविस्मरणार्थमपि **तत्तद्भर्त्तृमित्रादिविरचिततत्त्वशुद्ध्यादि**-
लक्षणप्रकरणमस्त्येवेति गतार्थमिदं वाक्यमित्यत आह—**प्रायेणैवेति** । मीमांसा
हि सर्वास्तिकशास्त्राणामग्रणीः, सर्वपुरुषार्थसाधनपरिज्ञानस्यैतन्निबन्धनत्वात् ।
सैवमात्मिका अलोकायतमेव सती बाहुल्येन लोकायतीकृता, सत्स्मृतिसदाचाराणां
विना कारणेन धर्मप्रमाणत्वनिराकरणात् विधिनिषेधयोरिष्टानिष्टफलानभ्युपगमाच्च ।
प्रायेणेति । चोदनाप्रमाणको धर्म इत्येतावन्मात्रेण नास्तिकशास्त्रादपसारिता,
[4]अन्यत्सामान्यमेव कृतमित्यर्थः । तामिमामसद्व्याख्यातृवशादसन्मार्गनिम्नगामुद्धृ-
त्यास्तिकपथे कर्तुं स्थापयितुं वार्तिकारम्भप्रयत्नः कृतो मयेति ।



तदिदानीं वार्तिकमारभते—**अथातो धर्मजिज्ञासेति** । प्रमाणलक्षणे
सूत्रमसम्बद्धमिवाशङ्क्यते—न ह्यनेन कार्यार्थे चोदनायाः प्रामाण्य प्रतिज्ञायते,


[1]: तथाहि. मा.

[2]: शास्त्रेति..........वा तृष्णा. मा.

[3]: ग्रहणावि........र्थमपि. मा.

[4]: अन्यसामान्य. मा.

<pb n="004"/>

‘चोदनालक्षणोऽर्थों धर्मः’ इतिवत्; नापि सदौत्पत्तिकसूत्राभ्यामिव निर्णीयते;
नाप्यध्यापनविधिप्रयुक्तत्वेनाध्ययनस्य तच्छेषत्वेनार्थाविवक्षायामप्रामाण्यमाशङ्क्य
प्रयुक्तिकृतशेषत्वनिराकरण[1]मुखेन विवक्षितार्थतया प्रामाण्यप्रतिपादनमस्यार्थः,
स्वाधिकारप्रयुक्ताध्ययनलाभेनाध्यापनविर्धेगुणाधिकारवदप्रयोक्तृत्वात्[2] । तत्रै-
तत्स्यादध्ययनविधौ नियोज्यानवगमादप्रयोजकत्वम्[3], तदत्रापि समानम् । अथ तत्र
“अष्टवर्षं ब्राह्मणमुपनयीत” इत्यात्मनेपदपर्यालोचनया “उपनीय तु यः शिष्यम्”
इत्यादिस्मरणादाचार्यकरणकामः प्रती[4]यते, तद्वदत्रापि ब्रह्मचारिप्रकरणे “उपा-
कृत्याधीयीत छन्दांसि” इति स्मरणात् “आचार्याधीनो वेदमधीष्व” इति
प्रैषाच्च ब्रह्मचारी प्रतीयत एव । अथ शिशुत्वादसावधिकारं प्रतिपत्तुमसमर्थः, तदसत्;
अनुशिष्ट पुत्रं लोभभयादिना अधिकारप्रतिपादनेन वा पिता हि प्रवर्तयति ।
अवश्यञ्चाधिकारान्तरप्रयुक्तसम्भवेऽधिकारान्तरमप्रयोजनमाश्रयितव्यम् । इतरथा-
ध्यापनविधेरप्यध्यापनं विनासिद्धेः प्रयुञ्जीताध्यापनम् । येषां तु ‘आचार्य आचारं
ग्राहयति’ इति निर्वचनात् “आचार्याधीनो वेदमधीष्व” इति प्राक्सिद्धाचार्य-
वेदाध्ययनप्रेषणात् वृद्धव्यवहाराच्च गायत्र्यध्यापनादाचारग्रहणमात्रादेव वाचार्य-
नियोगसिद्धिः, तेषां कथमिव तत्प्रयुक्तमध्ययनं स्यात् ? अथ—मन्वाद्याचार्य-
वचनात् सकलवेदाध्यापनादाचार्यनियोगसिद्धिर्यद्यपि तथापि विकल्पप्रसक्तेः
फलभूयस्त्वाद्वा न सर्वेषां नित्यमध्ययनं तत्प्रयुक्तमिति, बालभाषितमिव नः
प्रतिभाति । अपि च, न विधेः प्रेरणादन्यो व्यापारः; प्रयुक्तिरपि हि प्रेरणैव;
अध्यापनविधिश्च नाध्ययने प्रेरयति; अधिकारिभेदात्, अनुबन्धान्यत्वाच्च;
प्रेरयन् वा नाध्यापननियोगः स्यात्; आचार्यस्य तु नाध्ययनं स्वव्यापारः,
येन तत्र नियुज्येत तत्राध्यापनमात्रपर्यवसिते विधावाचार्यः पुरुषार्थसिध्यर्थं
कृषिकरणवल्लोभभयाधिकारप्रतिपादनेन वा माणवकं च प्रवर्तयति; सोऽपि स्वार्थ-
सिद्ध्यर्थमेव प्रवर्तते, न तदर्थमिति प्रासङ्गिकस्तु तस्योपकार इति । किञ्च
अध्यापनविधेः प्रयोजकतया प्रयुक्तिकृतशेषत्वनिराकरणार्थं सूत्रमारभ्यमाणम्
“शेषः परार्थत्वात्” इत्यनेन गतार्थत्वादनर्थकमेव स्यात् । न च तस्य न्यायस्य
पुनराक्षेपः संभवति । सम्भवे वा शेषलक्षण एव वक्तव्यं स्यात् । प्रयुक्तिकृतशेष-
त्वनिराकरणमुखेन प्रामाण्यप्रतिपादनपरे च सूत्रे सति “किन्त्वधीते वेदे”


[1]: मुखेनविवि........थतया. मा.

[2]: त्वात्सतत्रै. मा.

[3]: कत्व..........दत्रापि. मा.

[4]: यते..........चारि. मा.

[5]: पुत्रं लो........अवश्य. मा.

<pb n="005"/>

इत्युपक्रम्य “गुरुकुलान्मा समावर्तिष्ट, कथं नु वेदवाक्यानि विचारयेत्” इति
सूत्रतात्पर्यकथनपरं भाष्यद्वयमसम्बद्धमेव स्यात् । प्रतिज्ञासूत्रताञ्चास्य दर्शयिष्यति
‘सर्वासां प्रतिज्ञानामपि सूचनाच्च सूत्रमिति’, तदपि नोपपद्येत । यदि तदेतत्प्रतिज्ञासूत्रं
स्यात्, चोदनासूत्रोत्तरकालं च सूत्रं कर्तव्यं स्यात्, प्रतिज्ञातस्य प्रकारान्तरेणाक्षिप्य
समर्थनात् । तदेवमसम्बद्धतामाशङ्क्य प्रयोजनपरत्वेन सकलशास्त्रशेषतामस्य सूत्रस्य
दर्शयन्नाह—**अथातो धर्मजिज्ञासेति** । ननु नात्र प्रयोजनं पदेनोपात्तम्; न
चापदार्थस्य वाक्यार्थत्वम्; न चावाक्यार्थे तात्पर्यम् । प्रयोजनपरत्वे च कर्तव्य-
तानुपदेशात् अथातःशब्दयोरनन्वयप्रसङ्गः; न हि वेदाध्ययनानन्तरं तद्धेतुकं
धर्मज्ञानं प्रयोजनमिति । गुरुकुलनिवृत्तिप्रतिषेधपरंच भाष्यमसम्बद्धमेव स्यात् ।
अयमभिप्राय—“अथातो धर्मजिज्ञासा” इति शास्त्रादौ सूत्रमध्ययनविधेरदृष्टार्थ-
तामाशङ्क्य दृष्टार्थताप्रतिपादनपरं व्याख्यातं भाष्यकारेण[1] “दृष्टो हि तस्यार्थः
कर्मावबोधनं नाम; न च तत्राध्ययनमात्रात्तत्रभवन्तो याज्ञिकाः फलं समामनन्ति;
यदपि च समामनन्तीव तत्रापि द्रव्यसंस्कारकर्मसु परार्थत्वात्फलश्रुतिरर्थवादः स्यात्
इत्यर्थवादता” इति । कथं पुनरदृष्टार्थता शङ्क्यते ? इह हि “स्वाध्यायोऽध्ये-
तव्यः” इत्यध्ययनकरणिकायां भावनायां नियोगः प्रतीयमानो नियोज्यविशेषणं
विना अपर्यवस्यन् “स स्वर्गः स्यात्” इत्यस्मिंश्च “फलमात्रेयो निर्देशात्” इत्य-
पोदिते [2]घृतकुल्यादिकाममवलम्बते प्रतिष्ठाकाममिव रात्रिसत्रनियोगः । न चास्या-
न्यार्थता, येन परार्थत्वादर्थवादोऽर्थमात्रपर्यवसाय्येव स्यात् । न हि कर्माववोधन-
कामस्यात्राधिकारः संभवति, ज्योतिष्टोमादिकर्मणां प्रमाणान्तरादप्रतीतेः कामना-
योगात् । अथापि प्रमाणान्तरात्प्रतीयेरन्, तथापि न तदवबोधकामस्याधिकारः
संभवति; बोध्यतया हि तत् काम्यते; न चावबुद्धे बोध्यतया कामना संभवति । अत्र
ब्रूमहे—“स्वाध्यायोऽध्येतव्यः” इत्यध्ययनकरणिकायां निर्वर्त्यमानायामर्थावबोधो
जायते । ज्योतिष्टोमादयश्च स्वैःस्वैर्वाक्यैः पुरुषार्थतयावगताः “ज्योतिष्टोमेन
स्वर्गकामो यजेत” इत्येवमादिभिः; घृतकुल्यादिवाक्यानि चार्थवादतयोपयुक्तानि[3]
न पुनः खेदमर्हन्ति; तदिदमाधानवद् द्रष्टव्यम्, आहवनीयादीनां कर्मार्थत्वादा-
धानस्य तदर्थत्वादिति । तदुक्तम्—“न च सहसैवादर्शनात् स्वर्गाद्येव फलं
कल्प्यते” इति ।


[1]: कारेण..........कर्मा. मा.

[2]: त्यादिकामव. मा

[3]: क्तानि पुनःवेद. मा.

<pb n="006"/>

तदिदमसम्यगिव मन्यन्ते; सिद्धे हि चोदनायाः प्रामाण्ये तस्यार्थो निरूप-
यितुं युक्तम् “स्वध्यायोऽध्येतव्यः” इति; तन्नाद्यापि प्रमाणम् । वक्ष्यति ह्येतत्
“औत्पत्तिकस्तु” इति । एवमुक्ते विचारस्य प्रयोजनमुच्यते वेदवाक्यार्थ-
निर्णयप्रयोजनप्रतिपादनमुखेन[1] । “स्वाध्यायोऽध्येतव्यः” इति यदा अध्ययनस्य
वैधं शेषत्वं स्वर्गभावक इव व्यापारे ज्योतिष्टोमादेः, तदाध्ययनशब्दवाच्यानाम-
ग्निहोत्रादिविधीनामुच्चारणस्यादृष्टार्थत्वादन्य[2]परत्वे सति कार्यरूपार्थप्रतिपत्तेरवि-
वक्षायामध्ययनानन्तरं तदर्थनिर्णयार्थं शास्त्रं नारब्धव्यं स्यात् । अथादृष्टार्थत्वेऽ-
प्युच्चारणस्य विवक्षितोऽर्थः, प्रतीतेरवाधाच्च [3]यथोक्तं साध्विति ।



“ततो विधास्यति ह्येष नियोगात् स्मारयिष्यति”



इत्यनेन न्यायेनोच्यते, तथापि अध्ययनविधेरतत्परत्वेन वाक्यार्थनिर्णयाना
क्षेपादनारम्भः । यदा तु शब्दैकसमधिगम्योऽपि



“सत्यं प्रथममाधानादुत्पद्यन्तेऽग्नयस्त्रयः ।  
पश्चात्तु व्रीहिवत्तेषां नोपायान्तरवारणा ।”  

इत्यनेन न्यायेनानेकोपायप्रसक्तौ सत्याम् अध्ययनेनैव कर्मावबोधं भावयेत्’
इति [4]प्रतिपुरुषं नियम्यतेऽवघातादिनेव तण्डुलभावो व्रीह्यादेः । न च तद्विचार-
निरपेक्षः कर्मावगमयितुं शक्नोति; वाक्यार्थनिर्णयप्रयोजनप्रतिपादनमुखेनानन्तरं
तद्धेतुकमितिकर्तव्यताभूतविचारमप्याक्षिपति तदा । अतश्च स्वाध्याये चेत्
[5]प्रवृत्तः, आ अर्थविचारात् प्रवृत्त एव; एका हि प्रवृत्तिरङ्गप्रधानयोर्यतः । वक्ष्यति
च—“अङ्गप्रधानवत्यां भावनायां युगपत् पुरुषनियोगः” इति । तदुक्तम्—



“धर्मे [6]प्रमीयमाणे हि वेदेन करणात्मना” इति ।



वेदानां विवक्षितार्थतया साधिते शास्त्रस्यार्थवत्त्वेनानन्तरारम्भे “लोके”
इत्यादिना “तस्मिन् हि सति [7]सावकल्पते” इत्येवमन्तेन, पुनः “नैतदेवम्,
[8]अन्यस्यापि” इत्यादिना दृष्टार्थतामनधिगम्यैवानधीतवेदनिषेधपरत्वभ्रान्त्या-
ध्ययनानन्तरमाक्षेपकप्रमाणाभावेनाथशब्दस्यालौकिकार्थत्वमाशङ्कितम् । तस्यापि


[1]: मुखेन........अध्ययनस्य. मा.

[2]: न्यपरें सति कार्येरूपा. मा.

[3]: यथोक्तं स्थिताविधास्य........स्मारयिष्यन्तीत्यनेन. मा.

[4]: वत् पुरुषं नि. मा.

[5]: प्रवृत्तः अर्थ. मा.

[6]: प्रतीयमाने. मा.

[7]: सावकमष्यता इत्येवमन्तौ. मा.

[8]: अस्यापिं. मा.

<pb n="007"/>
"तादृशीं तु" इत्यादिनोदेशपर्यन्तेन प्रयोजकाभावेनानधीतवेदप्रसक्तावासत्यामानन्तर्यपरत्वाभ्युपगमेन परिहारो भविष्यति। ततः "यद्येवम्" इत्यादिना अध्ययनविधिमूलत्वेन सूत्रस्य आनन्तर्यप्रय़ोजकाभावेन स्मृतिप्राप्तस्य स्नास्य बाधायां पुनरलौकिकार्थत्वमाशङ्कितम् । तस्यापि "तदुच्यते" इत्यादिना प्रयोगवचनानुबन्धद्वययौगपद्यानुष्ठानेनाविरोधे सति प्राप्तस्नानबोधे "न चाधीतवेदस्य" इत्यादिना विरोधाभावेन परिहारं दास्यति। ततः पुनरध्ययनविधिदृष्टार्थत्वमभ्युपगम्यैव तत एवावगतत्वे । "धर्मः प्रसिद्धः" इत्यादिना प्रयोजनाभावेन पुनराक्षेपो भविष्यति। तस्यापि "अथवार्थवत्" इत्यादिना परिहारो भविष्यति। एवं सति नात्र प्रयोजनं गम्यार्थः । किन्तर्हि अध्यनविधिदृष्टार्थत्वप्रतिपादनमेव गम्यार्थः । तन्न इहावसरे मीमासारम्भसिध्यर्थं प्रतिपाद्यत इति प्रयोजनपरत्वाभिधानम्। अते वाक्यार्थस्यैवान्यपरत्वे सत्यनन्वितपदार्थत्वमचोद्यम्। तदुक्तम् –
“अप्राप्तविधिरेवायमतो मन्त्रस्य निश्चितः ।
परिसंख्याफलेन ............... ॥” इति
यैरप्यविवक्षितार्थतया अप्रमाण्यमाशङ्क्य विवक्षितार्थत्वेन प्रामाण्यमुक्तम् तैरपि अवश्यं प्रयोजनसिद्धिरेव विचारस्य तात्पर्यं वक्तव्यमन्यथा शास्त्रादानन्वयप्रसङ्ग इति कृतमतिविचारितया । तत्र “धर्माख्यं विषयं वक्तुम्” अध्ययनविधेः इति सूत्रवाक्यार्थकथनम् । “मीमांसायाः प्रयोजनम्” इति वाक्यार्थस्यैवात्रैव तात्पर्यकथनम् । वक्ष्यति च “वेदवाक्यानि विचारयेदित्येवमर्थोऽयमुपदेशः” इति ॥


सर्वस्यैव हि शास्त्रस्य कर्मणो वाऽपि कस्यचित् ।
यावत्प्रयोजनं नोक्तं तावत्तत्केन गृह्यते ॥ १२ ॥

इदानीं प्रयोजनसमर्थनस्य प्रवृत्त्यङ्गतां दर्शयति—**सर्वस्यैवेति** ॥

मीमांसाख्या तु विधेयं बहुविद्यान्तराश्रिता ।
न शुश्रूषयितुं शक्या प्रागनुक्त्वा प्रयोजनम् ॥ १३॥ 

विशेषतो मीमांसाया बहुप्रयाससाध्यत्वादिति दर्शयति ।

<pb n="008"/>

मीमांसायां त्विहाज्ञाते दुर्ज्ञाते वाविवेकतः ।  
न्यायमार्गे महान् दोष इति यत्नोपचर्यता ॥ १५ ॥  

विशेषतो मीमांसाया बहुप्रयाससाध्यत्वादिति दर्शयति—**मीमांसाख्येति** ।

तस्मात् प्रयोजनं पूर्वमुक्तं सूत्रकृता स्वयम् ।  
[1]यत्तेनोक्तं वदेयुस्तद्भाष्यकारादयः कथम् ॥ १६ ॥  

सिद्धार्थं ज्ञातसम्बन्धं श्रोतुं श्रोता प्रवर्तते ।  
शास्त्रादौ तेन वक्तव्यः सम्बन्धः सप्रयोजनः ॥ १७ ॥  

शास्त्रं प्रयोजनं चैव सम्बन्धस्याश्रयावुभौ ।  
तदुक्त्यन्तर्गतस्तस्माद्भिन्नो नोक्तः प्रयोजनात् ॥ १८ ॥  

सिद्धिः श्रोतृप्रवृत्तीनां सम्बन्धकथनाद्यतः ।  
तस्मात् सर्वेषु शास्त्रेषु सम्बन्धः पृथगुच्यते[2] ॥ १९ ॥  

यावत् प्रयोजनेनास्य सम्बन्धो नाभिधीयते ।  
असम्बद्धप्रलापित्वाद्भवेत्तावदसङ्गतिः ॥ २० ॥  

इह त्वाक्षिप्य सम्बन्धं भाष्य एवाभिधास्यते ।  
धर्मप्रसिध्यसिद्धिभ्यां तस्मान्नान्योऽभिधीयते ॥ २१ ॥  










यच्च सूत्रकृताध्ययनविधिपर्यालोचनेन स्वयमेव प्रयोजनं समर्थितम्, तन्न
विद्यान्तर इव व्याख्यातृभिरभिधानमपेक्षितम् “अथ शब्दानुशासनम्” इतिवत्
अत्र वार्त्तिककारः श्लोकत्रयेण कारणमाह—**विद्यान्तरेष्वित्यादिना** ॥



ननु प्रयोजनवत् प्रवृत्त्यङ्गत्वात् सम्बन्धोऽपि वक्तव्य इति चोदयति—
**सिद्धार्थमिति** ॥


[1]: यत्स्वेनोक्तम्. न्यायरन्नाकरे.

[2]: पूर्वमुच्यते. चौ. मु.

<pb n="009"/>

न चाप्यत्राथशब्देन शास्त्रसम्बन्ध उच्यते ।  
सम्बन्धं क्रिययोर्ह्येष ब्रूते शास्त्राच्च ते पृथक् ॥ २२ ॥  

योऽप्ययं शास्त्रसम्बन्धो वर्ण्यते कैश्चिदादितः ।  
क्रियानन्तर्यरूपो वा गुरुपर्वक्रमोऽपि वा ॥ २३ ॥  

तदतद्भावयोस्तस्य विशेषो नोपलभ्यते ।  
श्रोतुर्विधौ निषेधे वा ज्ञाने वा शास्त्रगोचरे ॥ २४ ॥  

तस्माद्व्याख्याङ्गमिच्छद्भिः सहेतुः सप्रयोजनः ।  
शास्त्रावतारसम्बन्धो वाच्यो नान्यस्तु निष्फलः ॥ २५ ॥  

लोक इत्यादिभाष्यस्य षडर्थान् संप्रचक्षते ।  
भाष्यकारानुसारेण प्रयुक्तस्यादितः पृथक् ॥ २६ ॥  

सर्वव्याख्यामुपालम्भं प्रत्याख्यानं तथापरे ।  
परिसंख्यास्तुती केचिदथशब्दस्य दूषणम् ॥ २७ ॥  

सत्यमेवम्, प्रयोजनमुखेन तु धर्माधर्मज्ञानविचारयोः साध्यसाधनलक्षण-
सम्बन्धोऽप्याक्षिप्त एव सूत्रकृतेत्याह—**शास्त्रमिति** ॥



ननु स एवार्थोक्तः कस्माद्व्याख्यातृभिर्न कथित इति चोदयति—
**सिद्धिरिति** ॥



स्यादेतत्—अर्थोक्तस्य किमभिधानेनेत्याशङ्क्याह—**यावदिति** । अय-
मर्थः—प्रयोजनवत् सम्बन्धेऽनभिहितेऽसम्बद्धप्रलापितापि कस्यचिदाभातीत्यभि-
धातव्य एव सम्बन्ध इति ॥



अत्र परिहारमाह—**इह त्विति** । ‘प्रसिद्धमप्रसिद्धं वा’ इत्यादिना
भाष्यकारेणैव चाक्षेपपूर्वकं स्वयमेवाभिधानान्न पृथगभिधानमित्यर्थः ॥



नन्वत्राथशब्देनैव सम्बन्धः पृथगुक्त एवेति किमुच्यते “भिन्नो नोक्तः”
इतीत्याशङ्क्याह—**न चापीति** । विध्याक्षिप्तं हि करणेतिकर्तव्यतयोः[1] सम्बन्ध-
माह, न शास्त्रस्य प्रयोजनेन सहेत्यर्थः ॥


[1]: कर्तव्ययोः. मा.

<pb n="010"/>

साधारणी विशिष्टा च सूत्रव्याख्या द्विधा [1]कृता ।  
विशिष्टा प्रतिसूत्रं या सर्वार्था त्वियमुच्यते ॥ २८ ॥  

प्रवृत्तिस्तु पदेष्वेव निवृत्तिः सूत्रसंश्रया ।  
वेदवाक्याविरुद्धेषु न तु सर्वेषु केषुचित् ॥ २९ ॥  

अध्याहारस्य वाक्येषु व्यत्यासस्य च सम्भवात् ।  
तेनैषामिति सूत्राणां पारार्थ्ये सत्यपि ग्रहः ॥ ३० ॥  

एवशब्दोऽल्पवाच्यत्वादस्यावृत्तौ तु गौरवम् ।  
प्रसिद्धत्वादवाच्यं चेन्न दोषः पुङ्गिरामयम् ॥ ३१ ॥  

व्याख्याङ्गत्वाभिमानेन योऽध्याहाराद्यपेक्षते ।  
स्वसंज्ञां वापि तस्येदं शास्त्ररूपं निरूप्यते ॥ ३२ ॥  

न चायमथशब्दः शिष्यप्रश्नानन्तर्यलक्षणगुरुपर्वक्रमलक्षणसम्बन्धप्रतिपादको
वा व्याख्यायते, अप्रवृत्त्यङ्गत्वेन तयोरवाच्यत्वादित्याह—**योऽप्ययमि**त्यादिना
श्लोकत्रयेण । पूर्वेण निराकार्यस्वरूपोपन्यासः “योऽप्ययं शास्त्रसम्बन्धः” इति;
मध्यमेन निराकरणहेतुरुक्तः “तदतद्भावयोस्तस्य” इति; तृतीयेनोपसंहारः
“तस्माद्व्याख्याङ्गमिच्छद्भिः” इति ॥



एवं सूत्रतात्पर्यं व्याख्यायाधुना लोक इत्यादिभाष्यं व्याचष्टे—<q>लोक
इत्यादीति</q> । तत्र शास्त्रादौ प्रयुक्तत्वात् सकलशास्त्रशेषत्वेन सर्वव्याख्यादयः पञ्च
पक्षाः प्रतिभान्ति, आनन्तर्यविशेषाद्वा प्रथमसूत्रशेषत्वेन वा अथशब्दाक्षेपपक्ष-
प्रतिभानम् ॥



तत्र पक्षानुद्दिशति—**सर्वव्याख्यामिति** । केचिद्ग्रहणं च लोक इत्यादि-
भाष्यस्य सिद्धान्तग्रन्थतामपि दर्शयिष्यति—“यद्वाक्षेपो यथोक्तस्य” इत्यादिना,
तदभिप्रायम् ॥



ननु प्रतिसूत्रं व्याख्या वर्तिष्यत एव, कथमिदं भाष्यं सकलसूत्रव्याख्यापरं
व्याख्यायत इति सर्वव्याख्यायां पौनरुक्त्यमाशङ्क्य परिहरति—**साधारणीति** ॥



अत्रैव भाष्यं योजयति—**प्रवृत्तिस्तु पदेष्वेवेति** ॥


[1]: मता. चौ. मु.

<pb n="011"/>

वृत्त्यन्तरेषु केषांचिल्लौकिकार्थव्यतिक्रमः ।  
शब्दानां दृश्यते तेषामुपालम्भोऽयमुच्यते ॥ ३३ ॥  

अथात इत्ययं लोके नानन्तर्ये प्रयुज्यते ।  
तस्मात्तादर्थ्यमेतस्य परिभाषादिभिर्भवेत् ॥ ३४ ॥  

प्रसिद्धहानिः शब्दानामप्रसिद्धे च कल्पना ।  
न कार्या वृत्तिकारेण सति सिद्धार्थसम्भवे ॥ ३५ ॥  

सूत्रार्थे क्लिश्यतश्चैवं दूरे वेदार्थनिर्णयः ।  
तत्र यत्नस्य भारत्वं वक्तृश्रोत्रोः प्रसज्यते ॥ ३६ ॥  

न व्याख्यास्यति सूत्राणि चोदनार्थपरत्वतः ।  
यत्तस्य परिहारोऽयं प्रत्याख्यानेन [1]चोच्यते ॥ ३७ ॥  

प्रयासो वेदवाक्येषु कार्यः सूत्रेष्वनेन किम् ।  
फलवत्त्वाफलत्वाभ्यामेभिः करणसंमतैः ॥ ३८ ॥  

चोदनार्थ उपेतव्यो नोभयं यत्नगौरवात् ।  
पदार्थानां प्रसिद्धत्वाद्व्याख्येयं नावशिष्यते ॥ ३९ ॥  

एवंशब्दादिको ग्रन्थः पक्षे चास्मिन् समर्थ्यते ।  
पदच्छेदाद्यभावेन प्रत्याख्यानमतिस्त्वि/?/यम् ॥ ४० ॥  

ननु “नाध्याहारादिभिरेषाम्” इति न सूत्राणां सर्वनामार्थता, “सूत्रेषु”
इति पदविशेषणत्वेनोपात्तत्वात्; अतः कथं निवृत्तिः सूत्रसंश्रयेत्याशङ्क्याह—
**अध्याहारस्येति** । निषेध्यानामध्याहारादीनां साक्षात् पारम्पर्येण वा वाक्य एव
सम्भवादित्यर्थः ॥



भाष्यगतस्त्वेवशब्दोऽल्पाभिप्रायेणैतस्मिन् पक्ष इत्याह—**एवशब्द**
इत्यर्धेन । प्रसिद्ध एवायमर्थः, किमनेनेति चोद्यम्—**प्रसिद्धत्वादवाच्यं चेदिति;**
प्रमाणान्तरवतामेवायमर्थः पौरुषेयवाक्यानामिति परिहारः—**न दोषः/?/** पुङ्गि-
रामयमिति ॥



यो व्याख्याङ्गत्वाभिमानादध्याहारादि कल्पयितुमारभते, तस्य वानेन
निषेध इत्याह—**व्याख्याङ्गत्वाभिमानेनेति** ॥


[1]: वोच्यते. मा.

<pb n="012"/>

व्र/?/वीत्येव हि सूत्रार्थमतिरिक्तादि [1]चेक्षते ।  
नन्वशक्तमिदं सूत्रं सम्यक् सूत्रितमित्यपि ॥ ४१ ॥  

सूत्रे चागमकत्वादि प्रत्याख्याने विरुध्यते ।  
न चोपायानभिज्ञेन शक्योपेयावधारणा ॥ ४२ ॥  

नान्यतो वेदविद्भ्यश्च सूत्रवृत्तिक्रियेष्यते ।  
प्रत्याख्यानस्य हेतुश्च पदार्थानां प्रसिद्धता ॥ ४३ ॥  

योक्ता [2]सा वेदवाक्यानां तुल्यार्थत्वान्निवारयेत् ।  
वाक्यार्थे तत्र सन्देहाद्व्याख्यानं चेत् प्रवर्तते ॥ ४४ ॥  

सूत्रेष्वपि समानत्वात् प्रत्याख्यानं न युज्यते ।  
न व्याख्यातव्यमित्येवं प्रत्याख्याने च सिध्यति ॥ ४५ ॥  

उपालम्भपक्षं गृह्णाति—**वृत्त्यन्तरेष्विति** ॥ उपालम्भं दर्शयति—**अथात इति** ॥



उपालम्भपक्षे भाष्यं योजयति—**प्रसिद्धहानिरि**त्यादिना श्लोकद्वयेन ॥



प्रत्याख्यानपक्षं गृह्णाति—**न व्याख्यास्यतीति** ॥



अत्रैव कारणमाह—**प्रयास** इति त्रिपाद्या । लोकप्रसिद्धपदार्थैरेभिर्वेद-
वाक्यानि व्याख्येयानीत्याह—**एभिरि**त्यादिना **यत्नगौरवादि**त्यन्तेन ॥



ननु वेदवाक्यवत् सूत्राण्यपि व्याख्येयानि, अन्यथा अनवगतार्थैर्वेद-
वाक्यानि न व्याख्यायन्त इत्याशङ्क्याह—**पदार्थानामि**त्यर्धेन ॥



एवं यत्नगौरवशब्दौ तस्मिन् पक्षे समञ्जसौ, वेदवाक्यव्याख्यानमात्र-
करणादित्याह—**एवंशब्दादिक** इत्यर्धेन ॥



प्रत्याख्यानपक्षं तावद्दूषयति भाविसूत्रव्याख्यानविरोधेन कारिकाद्वयेन—
**पदच्छेदाद्यभावेनेति** ॥ उपायत्वादित्यस्य प्रत्याख्यानहेतोर्विरुद्धतामाह—<q>न
चोपायानभिज्ञेने</q>त्यर्धेन ॥



ये तु विनैव सूत्रं वेदार्थं विजानन्ति, तान् प्रति सूत्रमेव नारब्धव्यमित्याह—
**नान्यत** इत्यर्धेन ॥ इदानीं प्रसिद्धपदार्थकत्वादित्यस्य प्रत्याख्यानहेतोरिष्टविघात-
कृल्लक्षणविरुद्धतामाह—**प्रत्याख्यानस्येति** ।


[1]: चेष्यते. चौ. मु. पेक्षते. मा.

[2]: सापद. चौ. मु.

<pb n="013"/>

दुष्टव्याख्यानिषेधेन तदपेता न वार्यते ।  
अस्य दृष्टविरुद्धत्वात् फल्गुत्वाच्चापि पूर्वयोः ॥ ४६ ॥  

मध्यमे [1]चातिदौर्बल्यात् परिसंख्यैव युज्यते ।  
वैदिकं जैमिनीयं च यत्र वाक्यं विरुध्यते ॥ ४७ ॥  

यथाश्रुतगृहीतेऽर्थे तत्रेदमुपदिश्यते ।  
अध्याहारादिभिः सूत्रं वैदिकं तु यथाश्रुतम् ॥ ४८ ॥  

नेयं विरोधेऽन्योन्यस्य वैदिकानां भवन्तु ते ।  
यथा धर्मावबोधस्य प्रमाणं वैदिकं वचः ॥ ४९ ॥  

तदर्थनिर्णये हेतुर्जै/?/मिनीयं तथैव नः ।  
वाक्यसामर्थ्यतुल्यत्वात्तथा पदतदर्थयोः ॥ ५० ॥  

अध्याहारादि[2]निर्मुक्ता व्याख्या सर्वत्र युज्यते ।  
असम्भवादवश्यं या विरोधेऽन्यतरस्य तु ॥ ५१ ॥  

वेदवाक्यार्थसन्देहप्रयुक्तं व्याख्यानं सूत्रेष्वपि समानमित्याह—**वाक्यार्थ**
इति । अपि च दुष्टव्याख्याननिषेधेन तदपेताश्रितैव भाष्यकारेण व्याख्या,
येनैवमाह — “नाध्याहारादिभिरेषां परिकल्पनीयोऽर्थः” इति । इतरथा
ह्येवमव[3]क्ष्यत्—लौकिकार्थत्वेन सूत्राणि व्याख्यातव्यानीत्याह—<q>न व्याख्या-
तव्यमिति</q> ॥



दूषितं पक्षमुपसंहरन् पूर्वयोः फल्गुत्वं मध्यमे चातिदौर्बल्यं वदन् परि-
संख्यापक्षं गृह्णाति—**अस्य दृष्टविरुद्धत्वादिति** ।



प्राप्त एव [4]अविरोधे लौकिकार्थग्रहणे, ‘वेदवाक्याविरोधस्य सति सम्भवे
लौकिकार्थग्रहणं कर्तव्यम्’ इति पुनरुच्यमानम् ‘वेद[5]वाक्यविरोधे न’
इत्यन्यनिवृत्ति[6]फलं भवतीति कारिकाद्वयेन परिसंख्याफलस्य विषयमाह—
**वैदिकमि**त्यादिना **नेयमि**त्यन्तेन । यत्र तु वेदवाक्यगत एवोपक्रमोपसंहारयो-
र्विरोधः तत्र प्रतिग्राहयेदिति विकल्पितमेवेत्याह—**विरोधेऽन्योन्यस्येति** ॥


[1]: चातिदौर्जन्यात्. चौ. मु.

[2]: रादिभिःमुक्ता. चौ. मु.

[3]: मवोचत्. मा.

[4]: विरोधे. मा.

[5]: वाक्याविरोधे. मा.

[6]: वृत्तिः फलं. मा.

<pb n="014"/>

अन्याय्यकल्पना सापि विकल्पेन प्रसज्यते ।  
प्राथम्येनावरुद्धत्वादुपाय[1]वशतोऽथवा ॥ ५२ ॥  

यथाश्रुतेन सूत्रेण न्याय्यां बाधेत चोदनाम् ।  
तेन वेदा[2]विरोधस्य सति सम्भव इत्ययम् ॥ ५३ ॥  

विधीयतेऽर्थः शेषं तु यथाप्राप्तमनूद्यते ।  
शेषभाजां भवेल्लोप इत्यध्याहारकल्पना ॥ ५४ ॥  

विप्रकर्षात् पशोश्चेति विभक्तिः [3]परिणम्यते ।  
पदेन व्यवधानं तु लोके सन्नियमादिति ॥ ५५ ॥  

सूत्रेण व्यवधानं[4] च पानव्यापदि कल्पितम् ।  
पशुसामान्यविध्यादौ सूत्रमेवान्यथा कृतम् ॥ ५६ ॥  

अग्नयश्च स्वकालत्वाद्देयधर्मापयातनम् ।  
[5]व्याख्यातं वाक्यभेदेन गुणकल्पास्त्वमी कृताः ॥ ५७ ॥  

ननु च तत्र चान्यत्र च प्राप्तौ परिसंख्या भवति, न च विरोधे
लौकिकार्थग्रहणं सूत्रेषु प्राप्तमित्याशङ्क्य अविरोधवत् विरोधेऽपि परिसंख्यासमर्थनार्थं
प्राप्तिं कारिकाद्वयेनाह—**यथा धर्मावबोधस्येति** ॥



तत्र विरोधे सति द्वयोर्यथाश्रुतग्रहणासम्भवात् पक्षे प्राप्तिरित्याह—
**असम्भवादिति** ॥



वेदवाक्यार्थप्रतिपत्तावुपायत्वेन प्रथमं प्रतीयमानत्वाद्विरोध एव नास्तीति
तत्तावद्यथाश्रुतमेव नित्यं गृह्यते, तस्मिंस्तु यथाश्रुते गृहीते वेदवाक्यमुपलभ्यमानं
पूर्वसूत्रगृहीतार्थविरुद्धत्वादयथार्थतां प्रतिपद्यत इति सिद्धा तत्र चान्यत्र च प्राप्ति-
रित्याह—**प्राथम्येनेति** ॥



अतो भवति परिसंख्येत्याह—**तेन वेदाविरोधस्येति** । “लोके”
इत्यादिभाष्यसंकीर्तनं सर्वं प्रमाणान्तरसिद्धमेवानूद्य ‘वेदाविरोधस्य सति सम्भवे’
इत्येतावन्मात्रं विधीयत इत्यर्थः


[1]: वशगोऽथवा मा.

[2]: वेदाविरुद्धस्य. चौ. मु.

[3]: परिणंस्यते. मा.

[4]: धानं तु. चौ. मु.

[5]: व्याख्यानं चौ. मु.

<pb n="015"/>

औत्पत्तिकस्तु गव्यस्य तथोष्णिक्ककुभोरपि ।  
दर्शनाच्च विशेषस्य तथाभ्युदय इत्यपि ॥ ५८ ॥  

सूत्रकारप्रशंसा वा लोक इत्यादिनोच्यते ।  
प्रसिद्धैरभिधानाद्धि न शिष्याः क्लेशिता यतः ॥ ५९ ॥  

भवितव्यं तु तेनेति प्रागस्मादेकवाक्यता ।  
वेदाध्ययनवाक्याद्वा तेनाथेत्यस्य दूषणम् ॥ ६० ॥  

प्रसिद्धार्थपदैः शक्यः सूत्रैर्वेदार्थनिर्णयः ।  
न च सोऽस्त्यथशब्दस्य विना ते पूर्वकर्मणा ॥ ६१ ॥  

[1]प्रसिद्धार्थं पदं युक्तं तच्च नास्तीति दूषणम् ।  
प्रसिद्धोऽप्यथशब्दादेः किं पदार्थोऽत्र वर्ण्यते ॥ ६२ ॥  

इदानीं विरोधेऽध्याहारविपरिणामव्यवहितकल्पनावाक्यभेदगुणकल्पनाना-
मुदाहरणानि कारिकाचतुष्टयेनाह—**शेषभाजामि**त्यादिना सार्धेन ॥



प्रशंसापक्षं गृह्णाति—**सूत्रकारप्रशंसेति** ॥



एवमनुपासितगुरुव्याख्याविकल्पनाभिधानेन पारमार्थिकमथशब्ददूषणपक्षं
गृह्णाति; तत्रेयता भाष्यग्रन्थेनाथशब्दो दूष्यत इति [2]विकल्पेनावधिद्वयमाह—
**भवितव्यमिति** । पूर्व एवात्रावधिरभिप्रेतः, “भवितव्यं तु तेन”—इत्यस्य
सिद्धान्तग्रन्थतयापि व्याख्यानात् ॥



अथायमभिप्रायः–आनन्तर्ये ह्ययमथशब्दो लोके प्रयुक्तः तच्च प्रतियोगि-
सापेक्षम्; वेदाध्ययनं चात्र प्रतियोगित्वेनाभिप्रेतम्; न च तत् सूत्र उपात्तम्;
नापि विध्याक्षेपलभ्यम्; अत्राध्ययनविधेरदृष्टार्थत्वेनानन्तरं विचारानाक्षेपकत्वा-
दित्याह सार्धेन श्लोकेन—**प्रसिद्धार्थपदैरिति** । “तत्र लोकेऽयम्” इत्यादि
भाष्यमथशब्दस्य दूषणपक्षे युज्यते, अनेनैवाथशब्ददूषणात् “न किञ्चिदिह
वृत्तमुपलभ्यते” इत्येवमन्तेन सर्वव्याख्यादिषु किमथशब्दोपवर्णनेनेति चोदयति—
**प्रसिद्ध** इत्यर्धेन ॥


[1]: प्रसिद्धार्थपदैर्युक्तम्. मा.

[2]: कल्पनाव मा.

<pb n="016"/>

प्रदर्शनार्थमित्येके केचिन्नानार्थ[1]वादिनः ।  
समुदायादवच्छिद्य भवदासेन कल्पितात् ॥ ६३ ॥  

शक्तितोऽवयवं[2] चैव वर्णयन्त्यष्टमादिवत् ।  
न चात्र चोदनाव्याख्या गौरवं तत्र चोदितम् ॥ ६४ ॥  

यद्वाक्षेपो यथोक्तस्य वृत्ताभावादसम्भवात् ।  
यदि लोकप्रसिद्धार्थग्रहणं क्रियते [3]पदे ॥ ६५ ॥  

स नास्त्यत्राथशब्दस्येत्यध्याहारादिकल्पना ।  
वेदाध्ययनवृत्तत्वं स्नानस्योत्कर्षकल्पना ॥ ६६ ॥  

नाव्याख्यातेऽथशब्दार्थे ज्ञायते तेन वर्ण्यते ।  
अनर्थकेऽथवान्यार्थे प्रसिद्धिर्बाध्यते ध्रुवम् ॥ ६७ ॥  

तत्र सर्वव्याख्यायां पूर्वस्यैवोदाहरणमेतदिति योजयति—<q>प्रदर्शनार्थमित्येक
इति</q> । उपालम्भपक्षे योजयति—**केचिदि**त्यादिना **अष्टमादिवदि**त्यन्तेन ।
लोके ह्यथशब्दस्यैव केवलस्यानन्तर्यरूपोऽर्थः प्रसिद्धः, “अथ विशेषलक्षणम्”
इति वचनात्; नाथातःशब्दस्येत्यर्थः ॥ प्रत्याख्याने योजयति—**न चात्रे**त्यर्धेन ।
गौरवभयात् प्रत्याख्यानम्, चोदनाव्याख्यायां तु तदित्यर्थः ॥



सांप्रतमथशब्दाक्षेपपक्षं प्रकारान्तरेण योजयितुमाह—**यद्वेति** सार्धेन
श्लोकेन । पूर्वव्याख्यायां हि “भवितव्यं तु तेन” इति प्रागस्मात् सकलमिदं
पूर्वपक्षभाष्यम्; इदानीं तु **“लोक”** इत्यादि **“गौरव”** पर्यन्तं सिद्धान्तभाष्यम्,
अध्ययनविध्याक्षिप्ततया विचारस्याध्ययनं प्रत्यानन्तर्यसम्भवेनाथशब्दस्य लौकिकार्थ-
ग्रहणोपपत्तेः । “तत्र लोकेऽयम्” इत्यादि, “न हि किञ्चिदिह वृत्तमुपलभ्यते”
इत्येवमन्तमध्ययनविधेरदृष्टार्थतया विध्यनाक्षेपाभिप्रायेण पूर्वपक्षभाष्यमिति
सिद्धान्तोपक्रममिदमधिकरणम् ॥



इदानीमाक्षेपपूर्वकमथशब्दोपवर्णने प्रयोजनमाह—**वेदाध्ययनेति** । स्मृति-
मात्रप्राप्तस्नानबाधेनाध्ययनानन्तरं तद्धेतुकशास्त्रारम्भकर्तव्यतायां प्रयोजनमस्य
दर्शयति ॥


[1]: वाचिनः चौ. मु.

[2]: यवस्यैव. मा.

[3]: पदैः मा.

<pb n="017"/>

[1]तस्माच्छ्रुतार्थसिद्ध्यर्थं वृत्तं किमपि गम्यते ।  
विशिष्टलिङ्गविज्ञानाद्विशिष्टे लिङ्गिनीक्षिते ॥ ६८ ॥  

सूत्रेणासम्भवं मत्वा नैतदित्यब्रवीत् परः ।  
आनन्तर्योपदेशेन तद्दृष्टार्थतयापि च ॥ ६९ ॥  

वेदाध्ययनमाक्षिप्तं किमसूत्रितचोदना ।  
येन वृत्तेन जिज्ञासा विना नैवोपपद्यते ॥ ७० ॥  

तदानन्तर्यमुक्तं हि दृष्टार्थमवकल्पते ।  
क्रियमाणापि[2] जिज्ञासा नियमाद्यस्य कस्यचित् ॥ ७१ ॥  

क्रियेतानन्तरैवेति व्यर्थं तदुपदेशनम् ।  
सङ्कल्पादिभिरप्येषा विना सत्यं न सिध्यति ॥ ७२ ॥  

साधारण्यात्तु तेऽप्यत्र नोपदेश्याः कथंचन ।  
तस्माद्धर्मबुभुत्सायामसाधारणकारणम् ॥ ७३ ॥  

“भवितव्यं तु तेन” इत्यादि सिद्धान्तभाष्यम्, तस्याभिप्रायमाह—
**अनर्थक** इति । श्रुतानन्तर्यान्यथानुपपत्त्या किमपि वृत्तं गम्यत इत्यर्तः ॥



इदमपरं सिद्धान्तभाष्यं वृत्तविशेषप्रतिपादकम् “तत्तु वेदाध्ययनम्”
इत्यादि; तदतिस्पष्टत्वान्न व्याख्यातम् । अत्र चोद्यभाष्यम् “नैतदेवम्,
अन्यस्यापि” इति; तस्यानुपपन्नतामशङ्क्योपपन्नतां दर्शयति—**विशिष्टलिङ्गेति** ॥



यद्यपि विध्याक्षिप्तविचारविशेषि[3]तानन्तर्यरूपलिङ्गाद्विशिष्ट एव लिङ्गी
वेदाध्ययनाख्यः[4] प्रतीयते, तथापि सूत्रेणायमंशो नोपात्त इति चोदयतीति
केचित् । तदनुपपन्नम्; विध्याक्षिप्तस्य हि विचारस्यानन्तर्योपदेशात् तस्य
दृष्टार्थत्वाद्वेदाध्ययनमाक्षिप्तमेवेत्याह—**आनन्तर्योपदेशेनेति** ।



एतदेव युक्तिद्वयं कारिकाद्वयेन विवृणोति—**येन वृत्तेने**त्यादिना ॥



यद्यपि सङ्कल्पं विना नोपपद्यते, तथापि सर्वक्रियासाधारणत्वेन तं
प्रत्यानन्तर्यमनुपदेश्यमेव, प्राप्तत्वादित्याह **सङ्कल्पादिभिरिति** ॥ उपसंहरति—
**तस्मादिति** ॥


<pb n="018"/>

निर्वृत्तं सूत्रकारेष्टं तच्च नाध्ययनादृते ।  
अन्यस्यापीत्यनेनैव वेदपाठे[1]ऽवबाधिते ॥ ७४ ॥  

प्रागपींति न वक्तव्यं तत्राप्यन्यस्य सम्भवात् ।  
पूर्वेणैव[2] च लब्धेऽर्थे तादृशीं त्वित्यनेन किम् ॥ ७५ ॥  

वक्ष्यमाणमनालोच्य संभवेत् परिचोदना ।  
न तावत् साध्यतेऽद्यापि चोदना धर्मसाधनम् ॥ ७६ ॥  

इह वा कानि वाक्यानि विवरिष्यति जैमिनिः ।  
[3]धर्ममात्राभिधानाद्धि बुद्धादिवचनान्यपि ॥ ७७ ॥  

पठित्वा धर्मजिज्ञासेत्यन्यस्यापीति [4]चोद्यते ।  
यद्वा भवतु नामेदृक् सूत्रं वेदमधीत्य [5]च ॥ ७८ ॥  

पूर्वचोद्य एवान्तर्गतत्वादिदमपि चोद्यभाष्यम्—“प्रागपि च वेदाध्ययनात्”
इत्यनुपपन्नमेवेत्याह—**अन्यस्यापीति** ॥



इदमपरं सिद्धान्तभाष्यम्—“तादृशीं तु” इति, “तत्तु वेदाध्ययनम्”
इत्यनेन पुनरुक्तत्वादनुपपन्नमेवेत्याह—**पूर्वेणैवे**त्यर्धेन ॥



एवमाक्षिप्ते सति “नैतदेवम्, अन्यस्यापि” इति परिचोदनां तावद्व्याचष्टे
**वक्ष्यमाणेति** सार्धेन कारिकाद्वयेन । अथशब्दो हि धर्मजिज्ञासामात्रस्य ताव-
दानन्तर्यं प्रतिपादयति; न च चोदनैकप्रमाणत्वं धर्मस्याद्यापि सिद्धम् । अतो
बुद्धवाक्याध्ययनानन्तरं धर्मजिज्ञासेत्यपि सूत्रार्थः संभवतीत्यभिप्रायः ॥



इदानीं परिचोदनाद्वयमप्यन्यथा व्याख्यास्यन्नाह—**यद्वा भवतु नामेदृक्**
सूत्रमित्यादिना श्लोकचतुष्टयेन । अयमभिप्रायः—भवतु नामाध्ययनविधेर्दृष्टार्थत्व-
पर्यालोचनया वेदमधीत्यानन्तरं धर्मजिज्ञासेत्येष सूत्रार्थः, तथापि चोद्यद्वयम्;
यतोऽधीत्यैव, अनन्तरमेवेति द्वयमत्र विवक्षितम्; न च तच्छक्यम्, “[6]न चैतदेकं
वाक्यम्” इत्यादिभाष्यनिषिद्धवचनव्यक्तिद्वयपरिग्रहे वाक्यभेदप्रसङ्गात्; तत्र


[1]: पाठे प्रबा. चौ. मु.

[2]: व हि लब्धार्थे. चौ. मु.

[3]: इदमर्धं नास्ति. मा.

[4]: चोदना. चौ. मु.

[5]: तु. चौ. मु.

[6]: न ह्येत. चौ. मु.

<pb n="019"/>

जिज्ञासानन्तरं कार्येत्यत्रापि द्वयमीप्सितम् ।  
नानधीत्य न चाप्यन्यत् [1]कृत्वेत्येवं न लभ्यते ॥ ७९ ॥  

वक्ष्यमाणवचोभङ्ग्योर्वाक्यभेदप्रसङ्गतः ।  
अधीत्यैवेति हि विधौ स्नानादेरप्यनन्तरा ॥ ८० ॥  

भवेद्धर्मस्य जिज्ञासा नानन्तर्यविधिस्तदा ।  
आनन्तर्यविधित्वे[2] तु या वेदाध्ययने कृते ॥ ८१ ॥  

इत्येवमनुवादत्वात् प्रागप्येषा प्रसज्यते ।  
बुद्धवाक्यादिपाठस्य तादृशीं त्वित्यपाक्रिया ॥ ८२ ॥  

प्रागपीति च चोद्यस्य सामर्थ्याद्वेदलाभतः ।  
नैवैतयोर्वचोभङ्ग्योरेकोऽ[3]प्यर्थो विधीयते ॥ ८३ ॥  

अधीत्यैवेत्येतस्मिंस्तात्पर्येऽप्यन्यस्यापि स्नानादेरनन्तरं प्राप्नोति, आनन्तर्यस्याविहि-
तत्वात्; अथानन्तरमेवेत्येष सूत्रार्थः, तत्राप्यधीत्यैवेत्येतस्याविहितत्वात् “प्रागपि
वेदाध्ययनात्” इति चोद्यम् । एवं गते “तादृशीं तु” इति सिद्धान्तभाष्यमाक्षिप्तं
व्याचष्टे—**बुद्धवाक्ये**त्यर्धेन । यदि तावद्वक्ष्यमाणमनालोच्य “नैतदेवम्,
अन्यस्यापि” इति चोद्यम, तदा वक्ष्यमाणपर्यालोचनया परिहारः । तदुक्तम्—
“वेदवाक्यानामनेकविधो विचार इह वर्तिष्यते” इति । अथ वचनव्यक्तिद्वया-
सम्भवेनान्यतरवचनव्यक्तिपरिग्रहाभिप्रायेण चोद्यद्वयम्, तत्रापि “अपि च, नैव
वयमिह” इत्यादिना “[4]एवमर्थोऽयमुपदेशः” इत्येवमन्तेन अथशब्दार्थविधान-
वचनव्यक्तिपक्षं गृह्णाति भाष्यकारः ॥



यत्त्वेतस्मिन् पक्षेऽधीत्यैवेत्यस्याविहितत्वात् “प्रागपि च वेदाध्ययनात्”
इति चोदितम्, तत्परिहारेऽपि “तादृशीं तु” इति भाष्यं योजयति—<q>प्रागपीति
च चोद्यस्येति</q> । अध्ययनविधिदृष्टार्थत्वेन हि तद्विधिप्रयुक्तस्य विचारस्याध्ययनात्
पूर्वं प्रयोजकाभावेन कुतः प्रसक्तिरित्याह—**सामर्थ्याद्वेदलाभत इति** ॥



इदानीं तीर्थान्तरव्याख्यानमुपन्यस्यति स्मास्यैव भाष्यस्य—**नैवैतयोरिति**
त्रिपाद्या । नाथशब्दार्थस्य विधानम्, नानधितवेदस्य प्रतिषेधकमेव तु सूत्रमिति


[1]: कृत्वेत्येतन्न. चौ. मु.

[2]: न्तर्यविधाने. चौ. मु.

[3]: प्यर्थोऽभि. मा.

[4]: एवमर्थ उपदेश मा

<pb n="020"/>

अपिचेत्यादिकेनोक्तं किन्त्वित्येतद्विधीयते ।  
आनन्तर्यं [1]परस्ताच्च नापि शिंष्म इतीह तु ॥ ८४ ॥  

केचिदध्याहरन्त्यस्य सूत्रस्यान्यपरत्वतः ।  
न वार्यतेऽनधीतत्वं नानन्तर्यं विधीयते ॥ ८५ ॥  

सामर्थ्यासिद्ध्यदृष्टार्थप्रसङ्गात्तेन लक्षणा ।  
आनन्तर्यवचोव्यक्तिराश्रितैवात्र लक्ष्यते ॥ ८६ ॥  

श्रुतार्थं[2] तु परित्यज्य लक्षणार्थो विधीयते ।  
प्रतीता धर्मजिज्ञासा वेदाध्यायादनन्तरा ॥ ८७ ॥  

“अपि च, नैवमिह” इत्यादिना भाष्येणोक्तम् । किं तर्हि विधीयत इत्याह—
**किन्त्वित्येतद्विधीयत इति** । “किंतु अधीते वेदे द्वयमापतति” इत्यस्यार्थः ।
स्मृतिप्राप्तगुरुकुलनिवृत्तिव्यावृत्तिर्विधीयत इत्यर्थः ॥



ननु चानधीतवेदस्य प्रतिषेधनिरासपरमिदं भाष्यम् “अपि च, नैव
वयमिह” इत्यादि, नाथशब्दार्थविधिनिरासपरम्; अत आह—<q>आनन्तर्य-
मित्याद्यध्याहर</q>न्त्यन्तेन । यद्यपि च ‘नापि परस्तादानन्तर्यं शिंष्मः’ इति न
श्रूयते, तथाप्यध्याह्रियते । अध्याहारे कारणमाह—**अस्य सूत्रस्यान्यपरत्वत**
इति । गुरुकुलनिवृत्तिव्यावृत्तिपरत्वेन सूत्रस्यान्यपरत्वादिति ॥



इदानीं तत्पक्षोक्त एव[3] प्रतिज्ञाद्वये यथासंख्येन हेतुद्वयमाह—**न वार्यत**
इति ।



अध्ययनविधिप्रयुक्तस्य विचारस्याध्ययनात् प्राक् प्रयोजनाभावेनाप्रसक्त-
प्रतिषेधानर्थक्यादविधिः; गुरुकुलनिवृत्तिव्यावृत्तिव्यतिरेकेण चानन्तर्यविधानेऽ-
दृष्टार्थत्वप्रसङ्गाल्लाक्षणिकार्थो गुरुकुलनिवृत्तिर्विधीयत इत्यर्थः ।



तद्दूषयति—**आनन्तर्येति** । त्वयाप्यथशब्दस्यार्थविधानमङ्गीकृतमेवा-
दृष्टाथत्वभयेन; अभिधेयाविनाभूतो लाक्षणिकोऽर्थो गुरुकुलान्निवृत्तिव्यावृत्तिर्विधीयत
इत्यभ्युपगमात् ॥


[1]: पुरस्ताच्च. चौ. मु. पर. रत्नाकरे.

[2]: र्थन्त्वपरि. चौ. मु. रत्नाकरसम्मतश्च.

[3]: दानीमक्षतोक्तमेव. मा.

<pb n="021"/>

तत्कालस्यावरुद्धत्वात् स्नानाभावं हि लक्षयेत् ।  
विरोधो युगपत्प्राप्तेर्दौर्बल्यं वेदबाधनात् ॥ ८८ ॥  

स्नानस्य तेन बाधः स्याद्धर्मजिज्ञासया बलात् ।  
दृष्टार्थत्वादिसंयुक्तं वाक्यं लक्षणया त्विति ॥ ८९ ॥  

पुनरुक्त्या गतार्थत्वात्त्यक्तं कैश्चित्तदुच्यते ।  
यद्यप्यस्य भवेद्वाच्यमानन्तर्यमसंशयम् ॥ ९० ॥  

तथापि पूर्वतामात्रं ल/?/दविरोधतः ।  
ग्रन्थग्रहणमात्रे च कृते स्नानं विरुध्यते ॥ ९१ ॥  

कथं पुनरशब्दो गुरुकुलनिवृत्तिव्यावृत्तिं लक्षयतीत्यत्राह—**प्रतीतेति** ।
अध्ययनविधिनाध्ययनान्तरमाक्षिप्तो हि विचारो गुरुकुलनिवृत्तिव्यावृत्तिं लक्ष-
यतीत्यर्थः । “यद्येवम्” इत्यादि पूर्वपक्षभाष्यं स्मृतिप्राप्तस्नानबाधेनानन्तरं
धर्मजिज्ञासाक्षेपमाक्षिपति, तदपि स्पष्टत्वान्न व्याख्यातम् ॥



“तदुच्यते” इत्यादि सिद्धान्तभाष्यं व्याचष्टे—**विरोध इति** । प्रयोग-
वचनचोदिताङ्गप्रधानयौगपद्येनाध्ययनविधिविरोधात् “वेदमधीत्य स्नायात्” इत्यस्य
बाधः । उक्तं च—“अङ्गप्रधानवत्यां भावनायां युगपत् पुरुषनियोगः” इति ॥



“न च अधीतवेदस्य” इत्यपरं सिद्धान्तभाष्यं विरोधाभावमाह, क्त्वाप्रत्य-
येनानन्तर्यस्यानभिहितत्वात्, “समानकर्तृकयोः पूर्वकाले” इति स्मरणात् ।
तदनिस्पष्टत्वान्न व्याख्यातम् । दृष्टार्थता चाध्ययनस्यानन्तर्ये व्याहन्येत, लक्षणया
[1]त्वेषोऽर्थः स्यात्” इति च भाष्यद्वयम् । तत्राद्यम् “वेदमर्थवन्तं सन्तमनर्थकम्”
इत्यनेन पुनरुक्तम्; उपरितनं चाविज्ञायमानार्थत्वेन त्यक्तं कैश्चिदित्याह—
**दृष्टार्थत्वादीति** ॥



तदेतद्भाष्यद्वयमपि समर्थयितुमाह—**यद्यपीति** । यद्यपि क्त्वाप्रत्ययस्या-
नन्तर्यमर्थः, तथाप्यध्ययनविधिविरोधपरिहाराय पूर्वकालमात्रं प्रतिपादयतीत्यर्थः ।
लक्षणा चात्रोभयक्रियाविनाभू[2]तक्त्वेतिप्रत्यायार्थैकदेशवृत्तिरभिप्रेता ॥



इदानीमात्मीयमविरोधप्रकारं दर्शयितुमाह—**ग्रन्थग्रहणमात्र** इति । “इण्
गतौ” इत्यस्येदं रूपमिति यावत् ।


[1]: त्वेषोऽर्थो न स्यादिति न भाष्यं. मा.

[2]: भूतत्वेतिप्र........र्थैक. मा.

<pb n="022"/>

अधीत्येत्यधिगम्येति व्याख्याने त्वविरोधिता ।  
यस्त्वेवमविरोधित्वं कुर्वन्नाप्लवनं वदेत् ॥ ९२ ॥  

अदृष्टायाथवाप्यन्यं[1] संस्कारं तस्य चोत्तरम् ।  
इहास्नानादिनियमो यः कृतो ब्रह्मचारिणः ॥ ९३ ॥  

अवधित्वमनाश्रित्य सोऽवसानमपेक्षते ।  
ततोऽपेक्षावशात् स्नानमस्नानादिनिवर्तनम् ॥ ९४ ॥  

विरोधसाहचर्याभ्यां दृष्टार्थत्वेन लक्षयेत् ।  
तस्मादध्ययनस्नानजिज्ञासाक्रमवाचिनाम् ॥ ९५ ॥  

दृष्टार्थत्वाय शब्दानामेवं व्याख्येयमाश्रिता ।  
स्नात्वा जिज्ञासमानोऽपि ननु वेदं न बाधते ॥ ९६ ॥  

“न चेदं स्नानमदृष्टार्थम्” इत्यादिभाष्यं स्मृत्यर्थव्याख्यानपरम्;
तस्यार्थमाह—**यस्त्वेवमिति** । यस्तु विरोधपरिहाराय आप्लवनं स्मृत्यर्थं ब्रूयात्
अन्यं वा कथञ्चिददृष्टार्थसंस्कारम्, तस्योत्तरम्—“न चेदम्” इति भाष्येण ॥



कः पुनरस्याः स्मृतेरर्थ इत्याह—**इहास्नानादिनियम** इत्यादिना
श्लोकद्वयेन । ये ह्यस्नानादिगुरुकुलवासादयो ब्रह्मचारिधर्मत्वेन व्रतक्रमे नियमाः
श्रूयन्ते, तेषां निरवधिकानामवध्यपेक्षायामवधिप्रतिपादिकेयं स्मृतिः—“वेदमधीत्य
स्नायात्” अस्नानादीन्न कुर्यात्—इति ह्यविरोधादस्नानं तत्सहचरितत्वाच्च
गुरुकुलवासादीन् लक्षणया निवर्तयति । एवमपेक्षितार्थविधानाद्दृष्टार्थत्वं स्मृत्यर्थस्य
आप्लवनविधाने त्वदृष्टता ॥



इदानीमादित एवारभ्य प्रकरणार्थमुपसंहरति—**तस्मादिति** । जिज्ञासाक्रम-
वाचिनोऽथशब्दस्य यद्गुरुकुलनिवृत्तिव्यावृ[2]त्तिपरत्वं व्याख्यातम्, आप्लवनस्नानवा-
चिनश्च स्नायादित्येतस्य यद्ब्रम्हचारिनियमावधिप्रतिपादनपरत्वं व्याख्यातम्,
“स्वाध्यायोऽध्येतव्यः” इत्यस्य च दृष्टार्थत्वम्, तदेतेषां दृष्टार्थत्वायेत्यर्थः ॥



भवतु गुरुकुलनिवृत्तिरेव स्मृत्यर्थः, तथापि तदुत्तरकालमध्ययनविध्याक्षिप्तस्य
विचारस्य करणान्नैव विरोध इति चोदयति—**स्नात्वेति** त्रिपाद्या ।


[1]: न्यः संस्कारस्तस्य चौ. मु.

[2]: omitted व्यावृत्ति. मा.

<pb n="023"/>

तेनावि[1]रोधिता तस्येत्येवं वदत उत्तरम् ।  
यथैवाध्ययनात् स्नानं स्मर्यते समनन्तरम् ॥ ९७ ॥  

तथा ततः परोऽप्यन्यः पदार्थोऽन्यस्ततः परः ।  
ततश्चावश्यकर्तव्ये बाधे स्मार्तस्य कस्यचित् ॥ ९८ ॥  

योग्यत्वादागते काले प्राथम्यात् स्नानबाधनम् ।  
सोऽयं पाठक्रमस्यार्थाद्बाध इत्यवगम्यते ॥ ९९ ॥  

गुणप्रधानयोर्वापि विरोधाद्गुणबाधनम् ।  
स्नानोपलक्षिता चात्र निवत्तिर्गुरुवेश्मनः ॥ १०० ॥  

विरोधित्वेन बाध्येत न तु मध्वादिभक्षणम् ।  
तस्माद्गुरुकुले तिष्ठन् मधुमांसाद्यवर्जयन् ॥ १०१ ॥  

जिज्ञासेताविरुद्धत्वाद्धर्ममित्यवगम्यते ।  
गुरुगेहनिवृत्त्यंशो [2]यावन्न च समाप्यते ॥ १०२ ॥  

अत्र परिहारमाह—**एवं वदत** इत्यादिना सपादेन श्लोकद्वयेन ।
तत्रैवं तावदुक्तमेव—गुरुकुलनिवृत्तेर्बाधकारणं “स्वाध्यायोऽध्येतव्यः” इति ।
करणेतिकर्तव्यतयोर्यौगपद्यविधानेन विरोधात् । इदानीमिदमुच्यते—स्मार्तपदार्थ-
मबाधित्वैतस्याभिनिवेश एव नास्ति; तद्वरं तत्कालप्रतिपक्षत्वेन विरोधाद्गुरुकुल-
निवृत्तिमेव बाधत इति श्लोकद्वयस्यार्थतात्पर्यम् ॥



युक्तं चौतत्, पाठक्रमस्यार्थेन बाध्यस्याभ्युपगमात्; क्रमपदार्थविरोधे
वा क्रमस्य बाध इत्याह—**सोऽयमिति** ॥



स चायं विरोधकारणको बाधः स्मृत्यर्थैकदेशस्य गुरुकुलनिवृत्तेः, न
समस्तस्येत्याह—**स्नानोपलक्षितेति** ॥



स्वाध्यायाध्ययनविधेः “वेदमधीत्य स्नायात्” इति स्मृतेश्चार्थं व्याख्या-
याधुनानुष्ठानक्रममाह—**तस्मादिति** ॥



नन्वेवं सति मधुभक्षणवत् दारसङ्ग्रहोऽपि विरोधाभावात् प्राप्नोतीत्या-
शङ्क्याह—**गुरुगेहेति** । सकलब्रह्मचारिधर्मनिवृत्तौ सत्यां स्नातको भवति;


[1]: रोधि शास्त्रं स्यादेवम्. मा.

[2]: यावच्च न. चौ. मु.

<pb n="024"/>

तावत् सकलवाचित्वान्न स्नानं पर्यवस्यति ।  
गुरुगेहादनावृत्तः स्नातको[1] न हि कथ्यते ॥ १०३ ॥  

तत्परत्वविधानाच्च न तावद्दारसङ्ग्रहः ।  
व्याख्याय कीर्तिता चात्र स्नायादिति पुनः स्मृतिः ॥ १०४ ॥  

समावर्तिष्ट मेत्यादि स्मृतेर्यद्यप्यनन्तरम् ।  
विपरीतार्थमित्यस्मात्तद्वाक्यादपनीयते ॥ १०५ ॥  

अथशब्देन यो बाधः पुरस्तादुपवर्णितः ।  
तन्मात्रस्यैव बाधोऽत्र दृष्टा[2]र्थत्वेन दर्शितः ॥ १०६ ॥  

स्मृतिप्राप्तमिदानीं तु मधुमांसाद्यवर्जनम् ।  
प्रतिषेधन्नदृष्टार्थं सूत्रकारो न शोभते ॥ १०७ ॥  

निवृत्त्य [3]गुरुवासाच्च जिज्ञासोर्यः पुनर्भवेत् ।  
प्रवेशः सोऽप्यदृष्टार्थ इति नैवेह[4] संस्थितिः ॥ १०८ ॥  

स्नातकस्य च दारसङ्ग्रहः स्मर्यते—“स्नात्वा भार्यामधिगच्छेत्” इति । एतदेव
विवृणोति—**गुरुगेहादिति** ॥



इदमपरं भाष्यद्वयम्—“वेदमधीत्य स्नायात्, गुरुकुलान्मा समावर्तिष्ट”[5]
इति । तत्राद्यम् “एवं हि समामनन्ति—अधीत्य स्नायात्” इत्यनेन पुनरुक्तमा-
शङ्क्याह—**व्याख्याये**त्यर्धेन ॥



उपरितनं तु स्मृतिविपरीतार्थप्रतिपादकत्वेन विरुद्धतामाशङ्क्यापकृष्य
व्याख्येयमित्याह—**समावर्तिष्टेति** ॥



अथापकृष्य क्व प्रदेशे व्याख्येय इत्याह—**अथशब्देनेति** । योऽयमथ-
शब्देन स्मृत्यर्थबाध उक्तः, स दृष्टार्थत्वेन गुरुकुलनिवृत्त्यंशमात्रस्येत्यर्थः ॥



अविरुद्धानि तु मधुभक्षणादीनि बाधमानो निष्प्रमाणकत्वान्न शोभत
इत्याह—**स्मृतिप्राप्तमिति** ॥



“वेदमधीत्य स्नायात्” इत्यस्माद्गुरुकुलान्निवृत्तः “स्वाध्यायोऽध्येतव्यः”
इत्यस्माच्च पुनः प्रविश्य धर्मं जिज्ञासमानो विरोधाभावान्नैवं स्मृत्यर्थं बाधत


[1]: तको हि न. चौ. मु.

[2]: ष्टार्थत्वात्प्रद. चौ. मु.

[3]: गुरुगेहाच्च जिज्ञासार्थः. चौ. मु.

[4]: ह सूत्रितः चौ. मु.

[5]: वर्तयेत्. मा.

<pb n="025"/>

निर्गमो हि कृतार्थस्य दृष्टार्थो गुरुवेश्मनः ।  
स्मर्यते तस्य नार्थः स्यादकृतार्थस्य निर्गमे[1] ॥ १०९ ॥  

अथशब्दप्रसिद्ध्यैव वेदा[2]ध्ययनहेतुता ।  
आनन्तर्योपदेशित्वादतःशब्देन किं पुनः ॥ ११० ॥  

योग्यत्वमथशब्देन यद्यपि प्रतिपाद्यते[3] ।  
तदेव हेतुरत्रेति नातःशब्द विना[4] भवेत् ॥ १११ ॥  

लक्षणं पुरुषस्यैव तदा तद्धि प्रसज्यते ।  
जिज्ञासायाश्च हेतुत्वे फलार्थित्वादि संभवेत् ॥ ११२ ॥  

इत्याशङ्क्याह—**निवृत्येति** द्वाभ्याम् । अध्ययनविधिविरोधात् स्मृतेरदृष्टार्थत्वान्नैव
निवर्तयतीति श्लोकद्वयस्यार्थः ॥



“अतःशब्दो वृत्तस्यापदेशको हेत्वर्थेन[5]” इति भाष्यं अतःशब्देन
वेदाध्ययनस्य धर्मजिज्ञासां प्रति हेतुत्वमुक्तमित्येतत् प्रतिपादयति; तदाक्षिपन्नाह—
**अथशब्देति** । आनन्तर्योपदेशदृष्टार्थत्वाभ्यामथशब्देनैवाध्ययनस्य जिज्ञासां प्रति
हेतुत्वमुक्तम्, किमतःशब्देनेति । तदुक्तम्—“तत्तु वेदाध्ययनम्, तस्मिन् हि
सति सावकल्पते” इति । तद्व्याख्यातम्—



“आनन्तर्योपदेशेन तद्दृष्टार्थतयापि च” । इति ॥



एवमाक्षिप्ते सति अथातःशब्दयोर्विविक्तविषयप्रदर्शनपूर्वकं श्लोकद्वयेन
परिहारमाह—**योग्यत्वमि**त्यादिना । अयमभिप्रायः—“स्वाध्यायोऽध्येतव्यः”
इत्यध्य[6]यनविधिरेवेतिकर्तव्यताभूतस्य धर्मविचारस्योत्पादकोऽनुष्ठापकश्च; तत्रो-
त्पत्तावथशब्देनाध्ययनस्य हेतुत्वमुक्तम् । प्रदर्शितं च “तस्मिन् हि सति सावकल्पते”
इत्यध्य[6]यनविधिरेवेतिकर्तव्यताभूतस्य धर्मविचारस्योत्पादकोऽनुष्ठापकश्च; तत्रो-
त्पत्तावथशब्देनाध्ययनस्य हेतुत्वमुक्तम् । प्रदर्शितं च “तस्मिन् हि सति सावकल्पते”
इति । अतःशब्दोऽप्यध्ययनविधेरेव धर्मजिज्ञासां प्रत्यनुष्ठापकत्वलक्षणं प्रयोजक-
हेतुत्वमाह ॥



अकथ्यमाने तु धर्मजिज्ञासां प्रत्यध्ययनविधेरनुष्ठापकत्वे ‘अधीतवेदस्य
धर्मजिज्ञासायां योग्यता’ इत्येतावन्मात्रे कथ्यमानेऽथशब्देन, फलार्थिताप्यनुष्ठाप-
कत्वेनाशङ्क्येतेत्याह—**लक्षणं पुरुषस्यैवेति** ॥


[1]: निर्गमः मा.

[2]: दग्रहणहे चौ मु.

[3]: पादितम् चौ. मु.

[4]: शब्दाद्विना चौ. मु.

[5]: हेत्वर्थः मा.

[6]: यनविधेरेवेतिकर्तव्यभूतस्य धर्मविचार. ...ष्ठापकश्चविषया...स्य हेतु मा.

<pb n="026"/>

अतःशब्दगृहीतं वा तत्राध्ययनमाश्रितम् ।  
हेतावकथ्यमाने हि मङ्गलाद्यप्यसौ वदेत् ॥ ११३ ॥  

स्नानबाधंस्य वा हेतुरत इत्युच्यते पुनः ।  
योग्यस्याधितवेदत्वान्नावस्थातुं हि लभ्यते ॥ ११४ ॥  

सन्वाच्येच्छान्तरं कर्म ज्ञानं व्याप्नोति तावता ।  
ज्ञानोपसर्जना सैव न तु विध्यादि गम्यते ॥ ११५ ॥  

इषेस्तु कर्म [1]बाह्यं साद्धर्मः सा वाथवा द्वयम् ।  
समानकर्तृकत्वं तु तुमुनोक्तं लिङा विधिः ॥ ११६ ॥  

एवं विषयनानात्वान्न क्वचित् पुनरुक्तता ।  
सूत्रितेच्छाभिनिर्वृत्त्यै द्वितीयेच्छात्र दर्शिता ॥ ११७ ॥  

व्याख्यानान्तरमाह—**अतःशब्दगृहीतं वेति** । आनन्तर्यप्रतिपादनेनाथ-
शब्दो वेदग्रहणस्य हेतुत्वमाक्षिपति; हेतुप्रतिपादकातःशब्दसहितश्चाथशब्द
आनन्तर्यं प्रतिपादयति; विना तु तेन मङ्गलार्थताप्याशङ्क्येतेत्यर्थः ॥



व्याख्यानान्तरमाह—**स्नानबाधस्येति** । भवतु नामाध्ययनादुत्तरकालमध्य
यनविधिप्रयुक्तो यो विचारः; अनन्तरमेव तु स्मृत्यर्थबाधेन स कर्तव्य इत्यत्र किं
प्रमाणमित्याशङ्क्य प्रयोगवचनचोदितयौगपद्यपर्यालोचनयाध्ययनस्यैव स्नानबाधं
प्रत्ययमथशब्दो हेतुत्वमाह ‘अध्ययनविध्यनन्तरं न स्नानं कर्तव्यम्, तदाक्षिप्त-
विचारकरणविरोधात्’ इति ।



“धर्मं जिज्ञासितुमिच्छेत्” इति भाष्यम्; तत्र सनस्तुमुन इषेर्लिङश्च
समानार्थतां निरस्यन्नाह—**सन्वाच्येच्छान्तरं कर्मे**त्यादिना श्लोकद्वयेन सार्द्धेन ।
यद्यपि स्मरणात् सना धातुना तुमुना लिङा चेच्छोच्यते, तथापि विषयान्यत्वाद-
पौनरुक्त्यम्, प्रकृत्यर्थज्ञानकर्मिका हीच्छा सनोच्यते; इषिणा तु सन्वाच्येच्छा-
कर्मिका धर्मोभयकर्मिका वा, तुमुना समानकर्तृकत्वम्, लिङा विधिः; इच्छार्थेषु
लिङ्प्रत्ययस्योपपदविशेषणत्वादनुपात्तमपीच्छान्तरं सूत्रकृता [2]सूत्रितेच्छाभिनिर्वृ-
त्त्यर्थं भाष्यकृतोक्तम् “इच्छेत्” इति; तदाह—**सूत्रिते**त्यर्धेन ॥


[1]: बाह्यः चौ मु.

[2]: सूचितेच्छा मा.

<pb n="027"/>

प्रकृत्या विकृतिर्यस्माच्चतुर्थ्यन्ता समस्यते ।  
तादर्थ्ये यूपदार्वादौ तेनास्मिन्नसमासता ॥ ११८ ॥  

सा हि तस्येत्यनेनोक्तो धर्मस्येत्येष विग्रहः ।  
धर्मायेति तु तादर्थ्ये षष्ठी वृत्तेति कथ्यते ॥ ११९ ॥  

प्राप्नोत्यत्र चतुर्थ्येव विशेषश्चेद्विवक्षितः ।  
सामान्यस्य विवक्षायां तादर्थ्यं कथ्यते कथम् ॥ १२० ॥  

सम्बन्धमात्र एवैषा षष्ठ्युत्पन्ना तथापि तु ।  
विशेषनिष्ठता तस्य भाष्यकारेण वर्ण्यते ॥ १२१ ॥  

एवमथातःशब्दौ व्याख्याय अधुना धर्मजिज्ञासापदं व्याचष्टे—“धर्माय
जिज्ञासा धर्मजिज्ञासा” इति भाष्यकारः; तदाक्षिपन्नाह—**प्रकृत्येति** । तादर्थ्य-
समासो हि प्रकृतिविकारभाव इष्यते; “चतुर्थी तदर्थार्थ” इति चेन्न, “प्रकृति-
विकृतिग्रहणं च कर्तव्यम्” इति स्मरणात् । न चेदं सामर्थ्यप्रदर्शनपरम् “समर्थः
पदविधिः” इत्यनेनैव सिद्धत्वात्; बलिहितग्रहणानर्थक्यप्रसङ्गाच्च; रन्धनाय
स्थालीत्यादिषु समासप्रसङ्गात् ।



तत्र परिहारमाह—**सा हीति** । इदमत्र[1] विग्रहवाक्यम् “धर्मस्य
जिज्ञासा” इति । तदिदमुक्तम्—“सा हि तस्य ज्ञातुमिच्छा” इति । धर्माय
जिज्ञासा—इति वि[2]गृहीतषष्ठ्यर्थकथनपरं भाष्यम् ॥



ननु तादर्थ्यलक्षणसम्बन्धविशेषविवक्षायाम् “तादर्थ्ये चतुर्थ्युपसंख्यानम्”
इति चतुर्थ्येव प्राप्नोति; सम्बन्धमात्रविवक्षायां तु कथं तादर्थ्यलक्षणसम्बन्ध इति
चोदयति—**प्राप्नोतीति** ॥



तत्र परिहारमाह—**सम्बन्धमात्र इति** । [3]अत्रायमभिप्रायः—शेषलक्षणा
चेयं षष्ठी, स तु तादर्थ्यलक्षणसम्बन्धादन्यः[4] शेष इति दर्शितम् ॥



“स कथं [5]धर्मो जिज्ञासितव्यः” इत्युपक्रम्य “कान्यस्य साधनानि,
कानि साधनाभासानि” इति भाष्यम्; तत्र साधनाभासपदं व्याचष्टे <q>साधना-
भासतेत्या</q>दिना श्लोकेन ॥


[1]: मर्थ मा.

[2]: ग्रहीकृतः मा.

[3]: अथा मा.

[4]: न्धजन्यः मा.

[5]: Omitted धर्मः शा. मा.

<pb n="028"/>

साधनाभासता चात्र पूर्वपक्षार्थगोचरा ।  
अन्यसाधनमन्यस्य साधनाभासमुच्यते ॥ १२२ ॥  

क्रत्वर्थं पुरुषार्थस्य तदर्थं च क्रतोरिति ।  
शेषलक्षणशब्दश्च कृत्स्नशास्त्रविवक्षया ॥ १२३ ॥  

प्रसिद्धः शक्यते ज्ञातुं प्रसिद्धत्वाच्च नेष्यते ।  
अप्रसिद्धस्त्वशक्यत्वान्नतरामित्यतोऽब्रवीत् ॥ १२४ ॥  

जिज्ञास्यः संशयाद्धर्मः श्रेयस्करतयापि च ।  
असंदिग्धो ह्यजिज्ञास्यो यो वा स्यान्निष्प्रयोजनः ॥ १२५ ॥  

स्वरूपादिषु धर्मस्य द्विधा विप्रतिपद्यते ।  
पूर्वं प्रमाणरूपाभ्यां पादेनाद्येन[1] निर्णयः ॥ १२६ ॥  

तत्रैव चोदाहरणमाह—**क्रत्वर्थमि**त्यर्धेन । “क्व पुरुषपरत्वं [2]धर्मस्य, क्व
पुरुषो गुणभूतः” इति षाष्ठं वस्तु संकीर्त्य “शेषलक्षणे व्याख्यातम्” इत्युक्तं
भाष्यकारेण; तदनुपपन्नम्, शेषलक्षणशब्दस्य तार्तीयलक्षणविषयत्वादित्याशङ्क्याह
—**शेषे**त्यर्धेन । अवशिष्टवचनत्वेन सर्वलक्षणविषयत्वाददोषः ॥



“धर्मः [3]प्रसिद्धोऽप्रसिद्धो वा” इति भाष्यमभ्युपगम्याध्ययनविधेर्दृष्टार्थत्वं
विचारप्रयुक्तिमाक्षिपति; तत्र “अप्रसिद्धो नतराम्” इत्यत्र भाष्ये नञर्थस्याति-
शयाभावात् तरप्प्रत्ययस्यासाधुत्वमाशङ्क्य व्याचष्टे—**प्रसिद्ध इति** । प्रसिद्धे हि
निष्फलो विचारः अप्रसिद्धे तु कामनाभावात् प्रेरणैव न संभवतीति शङ्कार्थः ॥



“अथवार्थवत्” इत्यादि “स हि निःश्रेयसेन पुरुषं संयुनक्ति” इत्येव-
मन्तं सिद्धान्तभाष्यम्; तद्व्याचष्टे—**जिज्ञास्य** इत्यर्धेन ॥ सन्दिग्धत्वं सप्रयोजनत्वं
च विचाराक्षेपकारणमुक्तम्; एकैकं तु नाक्षिपतीत्याह—**असन्दिग्ध** इत्यर्धेन ॥



ननु धर्मे प्रतीयमाने वेदेन[4] कथमित्याकाङ्क्षायामर्थगत[5] एव विचारः
“आम्नायस्य क्रियार्थत्वात्” इत्याक्षिप्येत ; न तु प्रथमपादगतः प्रमाणाप्रमाण-
विचारः, वाक्यार्थावगतावनुपायत्वात् इत्याशङ्क्याह—**स्वरूपादिष्वि**ति त्रिपाद्या ।


[1]: नाद्यस्य. चौ. नु.

[2]: Omitted धर्मस्य शा. मा.

[3]: प्रसिद्धो वा स्यादप्र शा. भा.

[4]: वेदे कथम् मा.

[5]: मवगत मा.

<pb n="029"/>

स्थिते वेदप्रमाणत्वे पुनर्वाक्यार्थनिर्णये ।  
मतिर्बहुविदां पुंसां संशयान्नोपजायते ॥ १२७ ॥  

केचिदाहुरसावर्थः केचिन्नासावयं त्विति ।  
तन्निर्णयार्थमप्येतत्परं शास्त्रं प्रणीयते ॥ १२८ ॥  

<TRAILER>इति श्रीभट्टकुमारिलकृतौ श्लोकवार्तिके
जिज्ञासासूत्रं समाप्तम्</TRAILER>

कार्यार्थे प्रमायामध्ययनविधिर्वेदस्य कारणत्वं प्रतिपादयति; प्रमायां च करणत्वं
प्रमाणत्वम्; तत् कथं प्रत्यक्षाद्यगोचरेऽर्थे शब्दस्येत्यपेक्षायां प्रथमपादगतो विचारो
विषयोत्पादकत्वेन द्रव्यदेवतावदाक्षिप्त एवेत्याह पादेन—<q>पादेनाद्येन निर्णय
इति</q> ॥



ततोऽवगतप्रमाणभावगतः [1]प्रमाणभावः कार्यप्रमाणविचारनिरपेक्षो न शक्यः
कर्तुमिति [2]परमपि विचारमारम्भविषयस्वरूपानुत्पादकमपि प्रयाजवदाक्षिपतीत्याह—
**स्थिते वेदप्रमाणत्व** इति श्लोकद्वयेन ॥


<trailer>इति भट्टोम्बेकविरचितायां
तात्पर्यटीकायां
प्रथमं सूत्रम्
समाप्तम्</trailer>
[1]: प्रमाणिभावः मा.

[2]: परमविचारारम्भविषस्य रूपा. मा.

<pb n="030"/>

## अथ चोदनासूत्रम्

सामान्यतः सिद्धे प्रमाणं चोदनोच्यते ।  

“अथातो धर्मजिज्ञासा” इत्यनेन शास्त्रारम्भमुक्त्वा इदानीं शास्त्रमारभते-
“चोदनालक्षणोऽर्थो धर्मः” इति । तस्य तात्पर्यं व्याचष्टे—**धर्म** इत्यर्धेन ।
एषा ह्यत्र वचनव्यक्तिर्धर्मानुवादेन चोदनाख्यप्रमाणविधानमेतदिति दर्शयति ।
प्रसिद्धत्वाच्च धर्मश्चोदनाख्यप्रमाणविधौ शक्यतेऽनुवक्तुम् । तदिदमनुपपन्नम्; यदि
तावत् प्रमाणान्तरानवगम्यो धर्मः, कथमनूद्येत ? प्रमाणान्तरावगम्यश्चेत् ‘चोदनैव
प्रमाणम्’ इति विधानं विरुध्यते । न च धर्मस्य सामान्यतः सिद्धिरस्ति,
मूलाभावात् । न तावदास्त्रीबाललोकप्रसिद्धिर्मूलम्; न च लोकप्रसिद्धिर्नाम
प्रत्यक्षादिभ्यः प्रमाणान्तरमिति वक्ष्यति—“न चैतानि परित्यज्य” इति ।
विरुद्धानेकप्रकारत्वाच्च लोकप्रसिद्धेर्न तया धर्मस्य सिद्धिः । नाप्यर्थापत्तिः,
जगद्वैचित्र्यस्य स्वाभाविकत्वेनापि कर्मशक्तिवैचित्र्यवदुपपत्तेः इति वक्ष्यति—
“स्यादेवं यदि शक्येत” इति । प्रमाणान्तरसिद्धे च वस्तुनि प्रबुद्धिं प्रसुवानापि
चोदना न प्रमाणतया शक्या विधातुम्, अनुवादकत्वात् । तथा च वक्ष्यति—
“अर्थेऽनुपलब्धे तत् प्रमाणम्” इति । अपि च प्रमाणान्तरसिद्धेऽपि सामान्यतो
धर्मे न चोदना प्रमाणमिति शक्यते विधातुम्; न हि सा धर्मसामान्यं बोधयति;
किं तर्हि, शब्दान्तरादिप्रमाणावसितभेदानेवाग्निहोत्रादीन् । धर्मविशेषविषयत्वं
च सूत्रद्वयस्य स्वयमेव दर्शयिष्यति—“प्रवृत्त्यङ्गं च यज्ज्ञानं तस्य मूलं परीक्ष्यते ।”
इत्यादिना । धर्मानुवादेन चोदनाख्यप्रमाणविधावर्थपदस्यानन्वयप्रसङ्गः; न हि
तदानर्थस्य धर्मत्वं प्राप्तम्, यन्निवर्त्येत ।



तदेतदनुपासितगुरुप्रज्ञाविलसितमिति ग्रन्थज्ञानमानिनो मन्यन्ते; यस्मादय-
मर्थः सूत्रस्य—इह तावज्ज्योतिष्टोमादयः क्रियाविशेषा धर्मत्वेन स्मर्यन्तेऽष्टकादय
इव कार्यतया । वक्ष्यति च—“यो यागमनुतिष्ठति, तं धार्मिक इति समाचक्षते”
इति । तत्र निर्मूलं स्मरणमिति चार्वाकाः, योगिप्रत्यक्षमूलमिति वेशेषिकादयः ।
तदेवमनेकधा मूलविप्रतिपत्तौ सत्यां प्रत्यक्षाद्यनुप्रवेशव्यवच्छेदेन अप्रामाण्य-
<pb n="031"/>
स्वरूपादेस्ततः सिद्धिः स्वरूपं वेह[1] सूत्र्यते ॥ १ ॥  

व्यवच्छेदेन च चोदना प्रमाणत्वेन प्रतिज्ञायते ‘चोदनैव,’ ‘चोदना प्रमाणमेव’
इति । एवं सति नात्र प्रमाणान्तरसिद्धता संभवति; अत्रैव प्रमाणं विधीयते यतः ।
प्रत्युत प्रमाणान्तरसद्धेरिह ‘चोदनैव,’ ‘प्रमाणमेव’ इत्युभयथापि विधानं
व्याहन्यते, एकत्र विरोधात् अन्यत्र चानुवादकत्वात्; यत्र त्वनूद्य अप्रमाणरूपं
विधीयते, तत्र त्वनूद्यमानस्य प्रमाणान्तरसिद्ध्या प्रयोजनं यथा “आहवनीये
जुहोति” इति । अतो यथा मन्वादिस्मरणप्रतिभासिन्यष्टकादौ चोदना मूलमिति
वक्ष्यते, तथेहापीति द्रष्टव्यम् । मूलविशेषानवधारणाभिप्रायं च “धर्मे सामान्यतः”
इति वचनम्, न जात्यभिप्रायेण । एतमेव चास्य श्लोकस्यार्थं स्वयमेव वार्तिक-
कारश्चोद्यपूर्वकं दर्शयिष्यति—“प्रत्यक्षादौ निषिद्धेऽपि” इत्युपक्रम्य



“निर्मूलासम्भवादत्र प्रमाणैः सैव मृग्यते ।  
कुतः पुनः प्रवृत्तेति प्रत्यक्षादि तु वारितम् ॥”   इति ॥

अस्यां च वचनव्यक्तावर्थपदस्यान्वयं दर्शयिष्यति—



“धर्मे सामान्यतः सिद्धे प्रमाणं कथ्यते यदा ।” [2]इति ।



नन्वेवं सत्यग्निहोत्रादावेव प्रत्याक्षादिनिवृत्तेर्निष्प्रमाणकत्वं च निषिद्धं स्यात्, चैत्य-
वन्दनादौ तु धर्मत्वनिषेधो न कृतः स्यात्ः अत आह-<q>स्वरूपादेस्ततः सिद्धि-
रिति ।</q> अवधारिते हि चोदनाख्ये प्रमाणे धर्मस्य स्वरूपं तत एव प्रमाणादव-
गम्यते यदुत अग्निहोत्राद्येव, न चैत्यवन्दनादि-इति, प्रमाणावसेयत्वात् स्वरूपस्य ।
आदिग्रहणं चेतिकर्तव्यतानुबन्धप्रदर्शनार्थम् । मतान्तरमाह—<q>स्वरूपं वेह
सूत्र्यत इति</q> । तस्याभिप्रायः—अध्ययनविध्याक्षिप्ततयाधीतवेदस्य धर्मजिज्ञा-
सायामधिकारः ; तस्य च चोदना प्रमाणत्वेन सिद्धैवेति न चोदनाप्रमाण-
प्रतिज्ञापरमेतत् सूत्रम्; किन्तु तदनुवादेन क्रियाकारकसंसर्गव्यवच्छेदेन यश्चो-
दनालक्षणः कार्यरूपोऽर्थः स एव धर्मः ; न त्विन्द्रियादिलक्षणः क्रियाकारकसंसर्ग
इति । तदनुपपन्नम् ; विचारात् पूर्वमधीतवेदावस्थस्य चोदना प्रमाणत्वेन न
सिद्धेति कथमनूद्यते ? सिद्धौ वा प्रथमपादगतस्य विचारस्याध्ययनविध्याक्षिप्ततया


[1]: रूपं चेह चौ. मु.

[2]: Omitted इति. मा.

<pb n="032"/>

द्वयमेकेन सूत्रेण श्रुत्यर्थाभ्यां निरूप्यते ।  
स्वरूपेऽपि हि तस्योक्ते प्रमाणं कथ्यतेऽर्थतः ॥ २ ॥  

किमाद्यपेक्षितैः पूर्णः समर्थः प्रत्ययो विधौ ।  
तेन प्रवर्तकं वाक्यं शास्त्रेऽस्मिन् चोदनोच्यते ॥ ३ ॥  

कर्तव्यत्वं न स्यात्; तत्र प्रमाणलक्षणोच्छेदप्रसङ्गः । असति च चोदनाप्रमाण-
प्रतिज्ञापरत्वे “चोदना हि भूतम्” इत्यादिभाष्यप्रतिज्ञासमर्थनपरम् “उक्तम्[1]-
स्माभिः चोदनानिमित्तं धर्मस्य ज्ञानमिति, तत् प्रतिज्ञामात्रेणोक्तम्” इत्यादि,
“प्रथमेऽध्याये प्रमाणलक्षणं वृत्तम्” इत्यादि च भाष्यं सर्वमसमञ्जसं स्यात् ।
तस्मान्मतान्तरदर्शनमेवैतत् । पूर्वैव तु व्याख्याभिप्रेता शोभना चेत्यनवद्यम् ॥



यदि तर्हि धर्मस्वरूपानुवादेन चोदनाप्रमाणप्रतिज्ञापरमेतत् सूत्रम्, तथा
सत्यर्थद्वयमस्य यदुक्तम्-“को धर्मः, कथंलक्षणः इत्येकेनैव सूत्रेण व्याख्यातम्-
चोदनालक्षणोऽर्थो धर्मः इति” [2]इति, तद्विरुध्यत एवेत्याशङ्क्याह—**द्वयमि**-
त्यर्धेन । श्रुत्यपेक्षया प्रमाणैकप्रतिज्ञापरत्वमत्रोक्तम्; पौनरुक्त्यं पुनरर्थद्वयप[3]रत्वे
श्रुत्यर्थाभ्याम्; तच्चैकस्य श्रौतत्वेन परस्यार्थिकत्वेन च न विरुध्यत इत्याह—
**स्वरूपे**ऽपीत्यर्धेन ॥



“चोदनेति क्रियायाः प्रवर्तकं वचनम्” इति भाष्यं चोदनाशब्दव्याख्या-
नपरम् ; तदनुपपन्नम् ; अत्र हि वचनशब्देन वचनार्हत्वात् प्रवर्तकं वाक्यमुक्तम् ;
लिङादिप्रत्ययमात्रस्यैव विधौ स्मरणात् प्रवर्तकाभिधानद्वारेण प्रवर्तकत्वम् ; न
वाक्यस्येत्याशङ्क्याह-**किमाद्यपेक्षितैरिति** । सत्यमेवम्, तथापि नियोज्यविशेष-
समर्पकं पदमपेक्षते विषयानुबन्धसमर्पकं च । इतरथा हि कं क्व प्रवर्तयेत् ? तच्च
वाक्यमेवेति प्रवर्तकं वाक्यमुक्तम् ॥



“चोदना हि भूतम्” इत्यादिभाष्यमतीन्द्रियार्थे चोदनासामर्थ्यव्याख्यान-
परम् ; “नान्यत् किञ्चनेन्द्रियम्” इत्यपि प्रत्यक्षादेरसामर्थ्यज्ञापनार्थम्; तदु-
भयमपि प्रतिज्ञासूत्रेऽसम्बद्धं पुनरुक्तं च, सदौत्पत्तिकसूत्राभ्यामस्यार्थस्य वक्ष्य-


[1]: Omitted अस्मामिः मा.

[2]: Omitted इति. मा.

[3]: परत्वश्रु. मा.

<pb n="033"/>

चोदनैव प्रमाणं चेत्येतद्धर्मेऽवधारितम् ।  
साकाङ्क्षमिति मन्वानो युक्तिलेशं द्वयेऽस्पृशत् ॥ ४ ॥  

संभाव्यते प्रमाणत्वं शब्दस्यैवंविधेष्वपि ।  
इन्द्रियादेरसामर्थ्यं वक्ष्यमाणमदीदिशत् ॥ ५ ॥  

अत्यन्तासत्यपि ज्ञानमर्थे शब्दः करोति हि ।  
तेनोत्सर्गे स्थिते तस्य दोषाभायात् प्रमाणता ॥ ६ ॥  

माणत्वादित्याशङ्क्य परिहरति—**चोदनैवति** । वक्ष्यमाणोऽप्यर्थः प्रतिज्ञासमर्थ-
नार्थमत्रोच्यमानो न दुष्यतीति मन्यते । तथा हि—धर्मे चोदनैव प्रमाणम्,
प्रमाणमेवेति चावधारणद्वयं प्रतिज्ञातम्; तदयुक्तमिवाशङ्क्यते । कथम् ? सम्भव-
दर्थविषयं हि वाक्यं प्रतिज्ञोच्यते; न च्या/?/सर्थः संभवति यत् प्रत्यक्षादिग्रहणार्हं
न भवति, वाक्यं च तत्प्रमाणमिति । कुतः ? अदर्शनात्; यथा रूपे श्रोत्रमेव,
प्रमाणमेवेति । तदेवं प्रतिज्ञाभासत्वेन प्रकाशमानं स्वसमर्थनं प्रति साकाङ्क्षमिति
मन्वानो भाष्यकारः—चोदनैव, प्रमाणमेव, इत्यवधारणद्वये वक्ष्यमाणं युक्तिद्वय-
मवोचत् । अतः सम्भवित्वप्रदर्शनमुखेन प्रतिज्ञासमर्थनार्थं वक्ष्यमाणमिह
परामृष्टम् । प्रतिज्ञातार्थसिध्यर्थस्तु वक्ष्यमाणः प्रपञ्च इति नासम्बद्धता पुनरुक्तता
वा । वक्ष्यति च—“वृत्तिकारोऽधिकं वापि भूतादि द्वारमब्रवीत्” । इति ।



तमधुना शब्दसामर्थ्योक्तिलेशं व्याचष्टे—**संभाव्यत इति** । भूतादिष्वपि
संभवति शब्दस्य प्रामाण्यं तद्विषयज्ञानजनकत्वेन; धर्मश्च भूतादीनामेवान्यतमः
स्यादिति सम्भवी प्रतिज्ञार्थः ।



सम्भवित्वमेव द्रढयन्नाह—**अत्यन्तेति** । अत्रानुपासितगुरवश्चोदयन्ति-
यदि[1] तावदसद्रूपमेवासति ज्ञानं शब्दः करोतीत्युच्यते, न प्रकृतोपयोगः; अथासति
सद्रूपं[2] ज्ञानम्, ततः प्रक्रमविरोधः; प्रमाणं चोदना, यतोऽत्यन्तासत्यपि ‘सत्’
इति ज्ञानं करोति—इति विरुद्धाभिधानात् । तदनुपपन्नम्; यस्मादयमर्थः—
यद्यप्यनुष्ठेयरूपत्वाद्वाक्यार्थोऽत्यन्तासन् प्रत्यक्षादीनामविषयः, तथापि तस्य तत्र
प्रामाण्यं संभवत्येव; यतस्तत्रापि ज्ञानमुत्पादयति; तेन बोधकत्वादौत्सर्गिकं प्रामाण्यं


[1]: बदसरूप. मा.

[2]: सरूपम्. मा.

<pb n="034"/>

चोदनेत्यब्रबीच्चात्र शब्दमात्रविवक्षया  
न हि भूतादिविषयः कश्चिदस्ति विधायकः ॥ ७ ॥  

इन्द्रियादिव्युदासेन शब्दो यावन्न साध्यते ।  
तावच्च तद्विशेषस्य कुतो वावसरो भवेत् ॥ ८ ॥  

निमित्तमात्रं वोच्येत [1]प्रमाणं वेह लक्षणम् ।  
प्रमाणं [2]त्वपि शब्दो वा तज्ज्ञानं वा निरूप्यते ॥ ९ ॥  

पदार्थस्तन्मतिर्वा स्याद्वाक्यार्थाधिगमोऽपि वा ।  
पूर्वेषां तु प्रमाणत्वे फलत्वं तस्य गम्यते ॥ 10 ॥  

संभवति यदि विस्पष्टं कारणदोषाभावं वक्तुं शक्ष्यामस्ततः प्रामाण्यं सेत्स्यति;
सम्बन्धस्त्वस्यामपि दशायां न निवार्यते ॥



नन्वनुष्ठेयविषयत्वाच्चोदनाया न कालपरामृष्टवस्तुबोधकत्वम्; अतः कथम्
“चोदना हि भूतम्” इत्युच्यते ? अथ वस्तुस्थित्योच्यते. तथापि ‘भविष्यन्तम्’
इत्येवं वाच्यम्; तथा लक्षयति—“भविष्यंश्चैषोऽर्थ” इति; भूतभवद्ग्रहणं
त्वयुक्तमित्याशङ्क्याह—**चोदनेत्यर्धेन** । नात्र चोदनाशब्देन विधायकं वाक्य-
मुच्यते; किं तर्हि, चोदनाशब्दो विशेषवचनः सन् शब्दमात्रं लक्षयति ।
कस्मात् लक्षणाश्रीयत इति चेदत आह **न ही**त्यर्धेन । विरुद्धपदसामानाधि-
करण्यं दर्शयति ॥



ननु विधौ सूत्रिते सति कस्माच्छब्दमात्रस्य महिमा कथ्यते भाष्यकृता ?
अत आह—**इन्द्रियादीति** । यदा हि शब्दमात्रस्येन्द्रियादिव्युदासेन भूतादौ
सामर्थ्यं समर्थितं भवति, तदा शब्दविशेषस्य विधायकस्य धर्मे सामर्थ्यं सूत्रोक्तं
भवति समर्थितम् ॥



एवं सूत्रभाष्यगतं चोदनाशब्दं व्याख्यायाधुना लक्षणशब्दं व्याचष्टे—
**निमित्तमात्रमि**ति श्लोकद्वयेन । सन्निकर्षविप्रकर्षानपेक्षं योग्यतया हेतुशब्दाभिधेयं
निमित्तमिह रूढ्या लक्षणशब्देनोच्यते; यद्वा प्रमाणं करणव्युत्पत्त्या लक्षणशब्दे-
नोच्यते । तत्र प्रमाणपक्षे लक्षणं करणम्; तच्च साधकतमम्; तमबर्थश्चाति-
शयः; स चापेक्षिक इति तत्तद्विवक्षादि बाह्यमपेक्ष्य शब्दादिर्वाक्यार्थज्ञानपर्यन्तः


[1]: प्रमाणं चेह. चौ. मु.

[2]: आपि. चौ. मु

<pb n="035"/>

ज्ञाने लक्षणशब्दोऽयं यदि नाम प्रयुज्यते ।  
चोदनोक्तिस्तदा कार्यं तत्कार्यं [1]चापि लक्षयेत् ॥ ११ ॥  

निमित्तमात्रे शब्दे च प्रमाणे मुख्यवृत्तयोः ।  
सामानाधिकरण्यं स्याच्चोदनालक्षणत्वयोः[2] ॥ १२ ॥  

द्रव्यक्रियागुणादीनां धर्मत्वं स्थापयिष्यते ।  
तेषामैन्द्रियकत्वेऽपि न ताद्रूप्येण धर्मता ॥ १३ ॥  

श्रेयःसाधनता ह्येषां नित्यं वेदात् प्रतीयते ।  
ताद्रूप्येण च धर्मत्वं तस्मान्नेन्द्रियगोचरः ॥ १४ ॥  

प्रमाणविकल्पः पञ्चधा दर्शितः । निमित्तमात्रं तु नापेक्षिकम्, तद्भावभावित्वेन
सर्वेषां समुच्चयेन निमित्तत्वादिति न विकल्पितम् । शब्दादीनां च प्रमाणत्वेन
वाक्यार्थज्ञानं फलमिति ॥



एवं वर्तिपदार्थौ व्याख्याय अधुना समासार्थाभावमाशङ्कते । यदा हि
शब्दव्यतिरिक्ततज्ज्ञानादि लक्षणशब्देन प्रमाणमुच्यते, तदा शब्दपदार्थकेन
चोदनाशब्देन सामानाधिकरण्याभावान्न ‘चोदना लक्षणमस्य’ इति समासार्थोप-
पत्तिः; बहुव्रीहिः समानाधिकरणानामित्याशङ्क्याह—**ज्ञान इति** । ज्ञानग्रहणं
शब्देतरचतुष्टयप्रदर्शनार्थम् । ज्ञानादिप्रमाणाभिधायकेनापि लक्षणशब्देन सह
चोदनाशब्दः स्वज्ञानाख्यकार्यलक्षणया लक्षितलक्षणया वा सामानाधिकरण्यं
भजते ॥



प्रयोजनं तु विना लाक्षणिकार्थपरिग्रहो न युक्त इति मुख्यार्थयोः सामा-
नाधिकरण्यमाह-**निमित्तमात्र इति** । निमित्तमात्रे हि लक्षणशब्दार्थे ज्ञानादीनां
सत्यपि निमित्तत्वे चोदनाया निमित्तत्वानपायात् श्रुत्या सामानाधिकरण्यम्; यदापि
लक्षणं प्रमाणम्, तच्च शब्दः, तदापि श्रुत्यैव ॥



ननु यदेव फलसाधनं द्रव्यं क्रिया वा गुणो वा अग्निहोत्रगोदोहनादि,
तस्यैव धर्मत्वं स्थापयिष्यति; सर्वे चैते प्रत्यक्षग्राह्याः तस्मात् ‘चोदनैव धर्मे
प्रमाणम् नान्यत् किञ्चनेन्द्रियम्’ इत्ययुक्तम् अत आह—**द्रव्येति** । सत्यं
द्रव्यादीनां धर्मत्वमिन्द्रियग्राह्यत्वं च; न तु प्रत्यक्षदृश्येन रूपेण तेषां धर्मत्वम् ॥



कथं तर्हीत्याशङ्क्याह—**श्रेय इति** ॥


[1]: वापि. चौ. मु.

[2]: लक्षणद्वयोः. मा.

<pb n="036"/>

प्रदर्शनार्थमत्रोक्तमिन्द्रियं सूत्रकारवत् ।  
नान्यत् किञ्चेति वा च्छेदः सामान्यार्थः प्रयुज्यते ॥ १५ ॥  

तदसामर्थ्यसिद्ध्यै च पुनरिन्द्रियकीर्तनम् ।  
किञ्चेति मध्यमच्छेदो हेतुप्रश्ने प्रयुज्यते ॥ १६ ॥  

यद्यपि त्वनुमानस्याप्येवमादौ समर्थतः ।  
विना सम्बन्धबोधेन न तु तस्याद्भवः क्वचित् ॥ १७ ॥  

न सामान्यविशेषाभ्यां धर्मसम्बन्धदर्शनम् ।  
लिङ्गस्य कस्यचित् सिद्धं येन स्यादनुमानता ॥ १८ ॥  

ननु “नान्यत् किञ्चनेन्द्रियम्” इत्यनेनानुमानादीनामप्रतिषेधात् ‘चोद-
नैव’ इत्यवधारणमनुपपन्नम् अत आह—**प्रदर्शने**त्यर्धेन । यथा च सूत्रकृता
सत्संप्रयोगसूत्रेणेन्द्रियादिनिषेधाच्चोदनेतरकृत्स्नप्रमाणनिषेधः प्रदर्शनार्थं कृतः, तथा
भाष्यकृतेति । श्रौत एव वा परमनुमानादिनिषेध इत्याह—**नान्यदि**त्यर्धेन ॥



एवं तर्हि “नेन्द्रियम्” इत्यनर्थकम्, गतार्थत्वात्; अत आह—**तदि**-
त्यर्धेन । “चोदनैव, नान्यत् किंच” इत्युक्ते, किं पुनः कारणम् अन्यन्न
प्रवर्तते—इति अपेक्षिते स्थितिहेतुप्रश्नावसरः; तन्निराकरणायाह—“नेन्द्रियम्”
इति । इन्द्रियं तावन्न प्रवर्तते, तत्पूर्वकत्वादनुमानाद्यपि ॥ हेतुप्रश्नोऽपि श्रौत
एवेति दर्शयितुमधुना त्रिधा छित्वा ग्रन्थं व्याचष्टे—**किञ्चेतीति** । “नान्यत्”
इति इन्द्रियादिनिषेधार्थः प्रथमच्छेदः; “किञ्च ? ” इति प्रश्नार्थो मध्यमः;
किञ्च कारणमन्यत्र प्रवर्तते यावता दृष्टान्तादावनुमानप्रवृत्तिः-इत्येतत्प्रश्ननिरासार्थः
“नेन्द्रियम्” इत्यस्योक्तस्यापि पुनर्वचनम् ॥



एतदेव व्याचष्टे—**यद्यपीति** । यद्यपि त्रिकालविषयमनुमानम्; तथापि
धर्मे नोत्सहते तत् प्रवर्तितुम्, विना सम्बन्धग्रहणं तस्योत्पत्त्ययोगात् ॥



ननु सम्बन्धधीपुरःसरेणैवानुमानेनानागतोऽपि धर्मः प्रत्येष्यते कृतकत्वेनेव
भाविविनाश इत्याशङ्क्याह—**न सामान्येति** । न हि धर्मसामान्येन धर्मविशेषेण वा
सह लिङ्गस्य कस्यचित् सम्बन्धग्रहणमस्ति; तद्धि सम्बन्धग्रहणं न प्रत्यक्षेणानुमाना-


<pb n="037"/>

ननु शब्दोऽपि सम्बन्धबोधान्नर्ते प्रवर्तते ।  
पदं तन्न तु तद्वाच्यो धर्मो वाक्यार्थ एव सः ॥ १९ ॥  

वाक्यस्यावाचकत्वं च पदार्थानां च हेतुता ।  
सम्बन्धेक्षानपेक्षाणां वाक्यार्थे स्थापयिष्यते ॥ २० ॥  

नित्यत्वादेरसिद्धत्वादभ्युपेत्योच्यतेऽथवा ।  
सुतरामप्रमाणत्वं वक्तृप्रामाण्यवर्जनात् ॥ २१ ॥  

दिभिर्वा स्यात्, धर्मस्यातीन्द्रियत्वात् । न तावत् सम्बन्धः प्रत्यक्षग्राह्यः,
अनुमानग्रहणे चानवस्था; अर्थापत्त्यादीनां तु धर्मस्वरूपवत् सम्बन्धेऽपि न
व्यापारः । सर्वं चैतत् प्रत्यक्षद्वारत्वादित्यत्र निपुणतरमुपपादयिष्यामः ॥



यद्येवं धर्मप्रमाणाभिमते शब्देऽप्येष एव प्रसङ्ग इति चोदयति—<q>ननु
शब्दोऽपी</q>त्यर्धेन । शब्दोऽपि सम्बन्धग्रहणापेक्षः, प्रथमश्रवणे प्रत्ययानुत्पादात्;
न चोक्तेन प्रकारेण धर्मे तद्ग्रहणमस्ति ॥ तत्परिहरति—<q>पदं तन्न तु तद्वाच्यो
धर्म इति</q> । शब्दो हि पदं वाक्यं वा; तत्र पदं सम्बन्धग्रहणापेक्षम्; न च
तत्प्रमेयो धर्मः ॥ कस्य तर्हि प्रमेय इत्याह—**वाक्यार्थ एव स इति** ॥



ननु पदवद्वाक्यमपि सम्बन्धग्रहणापेक्षमेव, अन्यथैकस्माद्वाक्यात् सर्व-
वाक्यार्थावगमप्रसङ्गात्; अत आह-**वाक्यस्ये**त्यर्धेन । स्यादेतदेवम्, यदि वाक्यं
वाचकं स्यात्; तत्तु नैव वाचकम् ॥ वाक्यार्थावगमे तु पदार्थानामेव हेतुत्वमिति
तेषामपि सम्बन्धग्रहणापेक्षत्वात् अतीन्द्रिये च धर्मे तदयोगान्न हेतुत्वमिति चेदत
आह—**सम्बन्धेक्षे**त्यर्धेन । न पदार्थानां वाक्यार्थे सम्बन्धग्रहणापेक्षा,
तदभावेऽपीन्द्रियवद्बोधकत्वात् । न चातिप्रसङ्गः, अपेक्षासन्निधियोग्यतानां
नियामकत्वात् । सर्वं चैतत्तद् भूताधिकरणे विस्तरेण स्थापयिष्यते ॥



प्रतिज्ञासमर्थनार्थं प्रामाण्यसम्भावना ज्ञानजनकत्वेन योक्ता तस्या लोकाय-
तादिमतेनाक्षेपः “नन्वतथाभूतमपि” इति । तत्राक्षेप्तुरभिप्रायमाह—<q>नित्यत्वा-
देरसिद्धत्वादिति</q> । नित्यो वेदः, पदार्थपूर्वको वाक्यार्थः, प्रत्यक्षानुपलब्धिश्च न
बाधिका, कालान्तरस्थायी च भोक्तास्ति, इत्येतत्सर्वं ममाद्याप्यसिद्धम्—इति
मत्वा चोदयति ॥ एतेषां तु पूर्वपक्षाणां वक्ष्यमाणनिराकरणत्वात् नित्यत्वादिप्रति-
पादनमुखेन चोत्तरानभिधानात् अभिप्रायान्तरमाह—**अभ्युपेत्ये** ति त्रिपाद्या ।
पौरुषेयत्वे हि वक्तृज्ञानप्रामाण्यात् प्रामाण्यं संभवेदपि, यदि तदवधार्येत;


<pb n="038"/>

प्रमाणान्तरदृष्टं हि शब्दोऽर्थं प्रापयेत् सदा ।  
स्मृतिवच्च स्वयं तस्य प्रामाण्यं नोपपद्यते ॥ २२ ॥  

[1]नूनं वक्त्रानुभूतोऽसावित्याप्तोक्तिनिबन्धना ।  
बुद्धिः साक्षाददृष्टेऽपि युक्तार्थे पुरुषोक्तितः ॥ २३ ॥  

नात्मीयादन्यदीयाद्वा प्रत्यक्षादेर्विना क्वचित् ।  
वचसः सत्यता दृष्टा तथा स्याच्चोदनास्वपि ॥ २४ ॥  

अपौरुषेयत्वे तु वक्तृज्ञानप्रामाण्यवर्जनात् प्रामाण्यशङ्कापि न स्यादिति सुतरामि-
युक्तम् । तदिदं नित्यत्वं वेदस्य प्रत्युत प्रामाण्यं व्याहन्ति । तथा <q>चाहुर्भर्त्री-
श्वरादयः</q>—“किं हि नित्यं प्रमाणं दृष्टम् ? प्रत्यक्षादि वा यदनित्यं तस्य
प्रामाण्ये कस्य विप्रतिपत्ति ? ” इति ।



नन्वसत्यपि वक्तृप्रामाण्ये वेदस्य वक्तृप्रामाण्यनिरपेक्षस्यैव प्रामाण्यं स्यात्
प्रत्यक्षादिवत्; अत आह—**प्रमाणान्तरे**त्यर्धेन । अन्वयव्यतिरेकाभ्यां प्रमाणा-
न्तराधिगतार्थविषयतया प्रामाण्यं शब्दस्य दर्शयति—**स्मृतिवदि**त्यर्धेन । यथा
स्मृतेर्न पूर्वानुभवनिरपेक्षायाः स्वत एव स्मृतित्वम्, एवं न पूर्वानुभवप्रमाणनिर-
पेक्षस्य शब्दस्य स्वत एव प्रामाण्यं लोके दृष्टम् ॥



न केवलं प्रमाणान्तरदृष्टार्थविषयत्वं शब्दस्य प्रामाण्ये कारणम्, किन्तु
परमाप्तप्रयुक्तत्वमपीति दर्शयन्नाह—**नूनमिति** । यस्तावद्वाक्यार्थः श्रोत्रापि प्रमा-
णान्तरेण साक्षात्कृतः, तत्र किमुच्यते ? योऽपि श्रोत्रा न साक्षात्कृतः, तत्रापि—
सम्भवत्प्रमाणान्तरोऽयमर्थः; गृहीताशयबुद्धिश्चायं वक्ता नाननुभूतं वक्ति; तस्मा-
न्नूनं वक्त्रानुभूतोऽसौ—इत्येवं वक्त्रनुभवानुमानमुखेन अर्थे निश्चायिका पुरुष-
वचनात्तु बुद्धिर्युज्यते ॥



यस्तु न श्रोतुः प्रत्यक्षादिविषयोऽर्थो नापि वक्ताप्तः, तत्र न वाक्यप्रामाण्यं
लोके दृष्टमिति व्यतिरेकमाह—**नात्मीयादिति** त्रिपाद्या । एवं न्यायमुक्त्वा
प्रकृते योजयन्नाह—**तथा स्याच्चोदनास्वपीति** । चोदनार्थोऽपि न कस्यचित्
प्रत्यक्षग्राह्यः; न च वक्ताप्तोऽस्ति; तस्माच्चोदनैव धर्मे प्रमाणमिति प्रामाण्यप्रति-
ज्ञानमसमञ्जसमिति ॥


[1]: नूनं तत्रानु. चौ. मु.

<pb n="039"/>

तेन सत्यपि विज्ञाने प्रतिभादेर्ययैव हि ।  
स्वातन्त्र्यान्न प्रमाणत्वं तथा वेदेऽपि दृश्यताम् ॥ २५ ॥  

स्वर्गयागादिसम्बन्धविषयाश्चोदना मृषा ।  
प्रत्यक्षाद्यगतार्थत्वादीदृग्बुद्धादिवाक्यवत् ॥ २६ ॥  

प्रकृतमुपसंहरति—**तेनेति** । न विज्ञानं ज्ञानमित्येव प्रमाणम्, बोधरूप-
तायाः प्रमाणेतरसाधारणत्वात् ॥



पूर्वोक्तमेवार्थं प्रयोगैरुपनिबध्नाति; तत्र “प्रमाणान्तरदृष्टं हि” इत्यत्राह-
**स्वर्गेति**। चोदनेति धर्मिनिर्देशः, स्वर्गयागादीत्यादि तद्विशेषणम्, मृषेति
साध्यो धर्मः, हेतुदृष्टान्तौ सुज्ञानौ । तत्र चोद्यते—चोदनामात्रं वेह धर्मित्वे-
नोच्यते, वैदिक्यो वा ? यदि चोदनामात्रम्, ततो वैद्याचार्यचोदनानामपि पक्षी-
कृतत्वात् प्रत्यक्षादिविरोधिनी प्रतिज्ञा, हेतुश्च भागासिद्धः, विप्रलम्भकचोदनांशेऽपि
सिद्धसाध्यता, चोदनानां सर्वासां पक्षीकृतत्वात् “ईदृग्बुद्धादिवाक्यवत्” इति
दृष्टान्ताभावः । अथ वैदिक्य एव चोदनाश्चोदनाशब्देनोच्यन्ते, तदा
“स्वर्गयागादि” इत्यादिविशेषणानर्थक्यम्, सर्वासां तद्विषयत्वेन व्यवच्छेदा-
भावात् । अप्रसिद्धविशेषणश्चायं पक्षः; स्वर्गयागादिभावनाविषया हि चोदनाः;
न सम्बन्धविषयाः, तस्य अपुरुषव्यापारात्मकत्वात् । वाक्यान्तरार्थे च ‘चोदना
मृषा’ इति सिद्धसाध्यता; स्वार्थ इति च नोक्तम् । हेतुरत्यन्तागृहीतार्थविषयैः
प्रत्यक्षादिभिरनेकान्तः । दृष्टान्तोऽप्ययमप्रदर्शितान्वयः; न हि ‘ईदृक्’ इति
व्याप्तिरुच्यते; तत्प्रतिपत्त्यर्थश्च दृष्टान्त इति । तथा च स्वयमेव वक्ष्यति—
“तस्माद्व्याप्यत्वरूपेण वाच्यो हेतुत्वसंमतः” इति वैधर्म्यदृष्टान्तन्यूनश्चायं
प्रयोगः ।



अत्र समाधिः—वैदिक्य एव चोदनाश्चोदनाशब्देनोच्यन्ते, तासामेवात्र
शास्त्रे प्रकृतत्वात्, आदैच इव व्याकरणे वृद्धिशब्देन । तत्र “वायुर्वै क्षेपिष्ठा
देवता” इत्यादेरपि पक्षत्वात् प्रत्यक्षादिभिर्विरोधः; हेतुश्च भागासिद्धः; “आदित्यो
यूपः” इत्यादौ च सिद्धसाध्यता; तन्मा भूदिति स्वर्गयागादीत्यादिविशेषण-
स्यार्थवत्त्वम् । स्वर्गकामस्य यागावच्छिन्नभावनाविषया अप्याक्षेपतः स्वर्गयागादि-
सम्बन्धविषया भवन्तीति नाप्रसिद्धविशेषणता पक्षदोषः । वाक्यान्तरार्थे च
वाक्यान्तरं नैव चोदना, तस्यासम्बन्धिशब्दत्वात्; अतो न सिद्धसाध्यता ।
प्रत्यक्षावगमानर्हार्थविषयत्वादिति च हेत्वर्थः; शाब्दत्वे सतीति वा विशेषणं


<pb n="040"/>

यद्वाप्तेनाप्रणीतत्वाद्बालोन्मत्तादिवाक्यवत् ।  
व्योमादिवच्च नित्यत्वात् प्रामाण्यस्य निराकृतिः ॥ २७ ॥  

यदि वा पुरुषाधीनप्रामाण्याः सर्वचोदनाः ।  

कार्यम्; अतो नानैकान्तिको हेतुः । ईदृग्ग्रहणं दृष्टान्ते व्याप्तिप्रतिपादनपरम् ।
[1]अन्यथोभयविकलतापि स्यात् । चार्वाकप्रयोगे चायं दृष्टान्तः । शाक्यप्रयोगे
त्वादिशब्दोक्तमर्हदादि[2]वाक्यं द्रष्टव्यम् । ईदृशापि दृष्टान्तेन व्याप्तिप्रतीतिः ।
अप्रदर्शितान्वयस्य चान्यो विषयः यथा ‘पटे कृतकनाशित्वे स्तः’ इति अन्यतर-
सम्यक्प्रयोगेऽपि च व्याप्तिप्रतीतिः—इति सर्वमनुमाने वक्ष्यते, नात्रोच्यते
बहुवक्तव्यत्वादिति ॥



अत्रैव प्रतिज्ञार्थे “नूनं वक्त्रानुभूतोऽसौ” इत्यनेन सूचितं हेतुदृष्टान्ता-
न्तरमाह—**यद्वे**त्यर्धेन । प्रतिवादिनो वेदस्याप्रणीतत्वात् वादिनश्चानाप्तप्रणीत-
त्वात् सिद्धो हेतुः । [3]एवं सति प्रत्यक्षादिभिरनैकान्तिकः; तस्माच्छब्दत्वे सतीति
विशेषणं कर्तव्यम् । ननु बालोन्मत्तादिवाक्यमपि किञ्चित् सत्यमस्तीति साध्य-
विकलो दृष्टान्तः स्यात् । नैतदेवम्; यत् सत्यं न तद्बालोन्मत्तादिवाक्यामुच्यते,
‘बालादीनामेव वाक्यम्’ इत्यसाधारण्येन विशेषणात्; यथा ‘राजयज्ञः’ इत्य-
श्वमेधादिरुच्यते, नाग्निहोत्रादिरिति ॥ प्रयोगान्तरमाह—**व्योमादिवच्चे**त्यर्धेन ।
तत्र स्वर्गयागादिसङ्गता न प्रमाणं चोदना, नित्यत्वात् व्योमवदिति केचित् ।
तदयुक्तम्; चोदनाकाशयोर्वादिना नित्यत्त्वानभ्युपगमादसिद्धो हेतुः साधन-
विकलश्च दृष्टान्तः स्यात् तस्मान्नेतत्साधनम् । किं तर्हि ? परपक्षदूषणम् । मीमां-
सकप्रतिज्ञाते चोदनाप्रामाण्ये तत्सिद्धेनैव नित्यत्वेन वादी स्वयमनुमानविरोधमाह,
चोदनाप्रामाण्यसिद्धौ तत्प्रयुक्तस्य वा नित्यत्वस्य विरुद्धतामाह । दूषणं चैतदिति
दर्शितम् “प्रामाण्यस्य निराकृतिः” इति ब्रुवता; निराकरणं हि दूषणम्, न
साधनम्; दूषणं च परसिद्धमपि भवति ॥



साध्यान्तरे प्रयोगान्तरमाह—**यदि वेति** । सर्वचोदना इति धर्मिनिर्देशः,
पुरुषाधीनप्रामाण्या इति साध्यो धर्मः, सर्वशब्दः सर्वनामत्वात् प्रकृतवैदिककृत्स्न-
चोदनाप्रतिज्ञापादनार्थः । तेनानाप्तचोदनापेक्षया नाभ्युपगमविरोधः ॥


<pb n="041"/>
स्वतो वा न प्रमाणं स्युर्वाक्यत्वात् पुरुषोक्तिवत् ॥ २८ ॥  

प्रामाण्यं वा नरापेक्षं सर्वशब्देषु गम्यताम् ।  
शब्दैः सम्बध्यमानत्वादप्रामाण्यं यथैव हि ॥ २९ ॥  

न स्याद्वक्तृगुणानां चेद्वचःप्रामाण्यहेतुता ।  

नन्वप्रामाण्यवादिनः पुरुषाधीनप्रामाण्यसाधनेऽभ्युपगमविरोधः । परतः प्रामाण्य-
वादिनश्च अप्रामाण्यप्रस्तावेऽनवसरः । येऽपि च लक्षणया स्वतःप्रामाण्याभाव-
प्रतिज्ञेयमिति मन्वते, तेषाम् “स्वतो वा प्रमाणम्” इत्यनेन पुनरुक्तं स्यात् ।
“वाक्यत्वात्” इति चानाप्तवाक्यैरनैकान्तिकः । “पुरुषोक्तिवत्” इति अप्रमाण-
पुरुषोक्त्यपेक्षया साध्यविकलो दृष्टान्तः । तत्रोच्यते—न वेदवाक्यानां पुरुषा-
धीनप्रामाण्यसाधने शाक्यानामभ्युपगमविरोधः; धर्मे हि चोदनायाः प्रामाण्यं
तैर्नेष्यते । वाक्यविशेषविवक्षायां तु चोदना प्रमाणतया सिध्यन्ती न तेषां किञ्चि-
द्विरुणद्धि । तच्चैतद्धर्मं प्रति प्रामाण्यनिरासाय साध्यत इति प्रकृतोपयोगः ।
प्रमाणत्वे सतीति च विशेषणादनैकान्तिकताभावः ॥ साध्यान्तरमाह—<q>स्वतो
वे</q>त्यर्धेन । ननु स्वतःप्रामाण्यप्रतिषेधात् परतःप्रामाण्यापत्तेरभ्युपगमविरोधः,
विशेषप्रतिषेधेन विशेषान्तराभ्यनुज्ञानात् । नैतदेवम्; प्रमाणान्तराविषयत्वाच्चोद-
नानां संवादाभावेन वादिप्रतिवादिभ्यां परतःप्रामाण्यानभ्युपगमे सत्यधुना स्वतोऽपि
प्रामाण्यं नास्तीति निषेधात् अप्रामाण्यमेवावतिष्ठते ।



प्रयोगान्तरमाह—**प्रामाण्यमिति** । प्रामाण्यं धर्मि, सर्वशब्देष्विति धर्मि-
विशेषणं मा भूत् प्रत्यक्षादावभ्युपगमविरोध इति, नरापेक्षमिति साध्यो धर्मः,
‘यत् प्रामाण्यम्’ इति चानुवादान्न वेदवाक्यानां प्रामाण्यापत्त्याभ्युपगमविरोधः,
शब्दैः सम्बध्यमानत्वादिति हेतुः । ननु चायं शब्दत्वादिभिरनैकान्तिकः ।
शब्दत्वादीनामभावादविपक्षतेति चेन्न, अन्यापोहात्मकैरपि तैरनैकान्तिकत्वात् ।
ये च वाच्यवाचकलक्षणसम्बन्धसम्बन्धिनः पुरुषानपेक्षजन्मानः पर्वतादयः, तैरप्य-
नैकान्तिकत्वम् । तस्मात् ‘स्वतः परतो वा’ इतीदृशविचारगोचरापन्नत्वे सतीति
विशेषणीयम् । अप्रामाण्यसामान्यं च दृष्टान्तः । तेन मृगतृष्णिकादिज्ञानगता-
प्रामाण्यापेक्षया न हेतुविकलो दृष्टान्तः ॥



इतश्च शब्दप्रामाण्यं नरापेक्षमित्याह—**न स्यादिति** । एवं मन्येत—


<pb n="042"/>
तद्दोषैरप्रमाणत्वं किमित्यस्य भविष्यति ॥ ३० ॥  

एवं स्थिते तु वेदस्य सति वासति वा नरे ।  
प्रामाण्यं दुर्लभं मत्वा नन्वित्ये[1]तदचूचुदत् ॥ ३१ ॥  

तत्र विप्रतिषिद्धत्वं बुद्धवाक्येऽपि युज्यते ।  
ततोऽपि प्रत्ययोत्पत्तेस्तस्माज्जात्युत्तरन्त्विदम् ॥ ३२ ॥  

सर्वविज्ञानविषयमिदं तावत् [2]परीक्ष्यताम् ।  
प्रमाणत्वाप्रमाणत्वे स्वतः किं परतोऽथ वा ॥ ३३ ॥  

पुरुषगुणे सति वाक्यप्रामाण्यदर्शनात् असति चादर्शनात् अन्वयव्यतिरेकाभ्यां
पुरुषगुणकृतं वाक्यप्रामाण्यमवगम्यते । तद्यदि सतोरन्वयव्यतिरेकयोर्गुणकृतं
नेष्यते, अप्रामाण्यमपि पुरुषदोषकृतं न स्यात्; विशेषाभावात्; न हि तस्यापि
दोषकृतत्वेऽन्यत् प्रमाणमिष्यते; इष्यते च तत्कृतमप्रामाण्यं भवद्भिः; तद्वत्
पुरुषगुणकृतं प्रामाण्यमिति । तदयमनेन प्रयोग उपक्षिप्तः—वाक्यप्रामाण्यं नरा-
पेक्षम्, नरान्वयव्यतिरेकानुविधायित्वात्, अप्रामाण्यवदिति ॥



उपसंहरति-**एवमिति** । उक्तेन प्रकारेण पुरुषगुणाधीने प्रामाण्ये स्थिते
यदि तावदस्त्येव वेदस्य कर्ता, तथापि प्रमाणान्तरागोचरे धर्मे तस्याप्तत्वायो-
गादप्रामाण्यं वेदस्य स्यात्; अथ नास्ति, ततः पुरुषगुणानां प्रामाण्यहेतूनामभावात्
दूराद्वेदस्य प्रामाण्यम् । तदेवं दुर्लभं चोदनाप्रामाण्यं मत्वाह—“नन्वतथा”
इति ॥



अस्य यदुत्तरम्—“विप्रतिषिद्धम्” इति, तदाक्षिपन्नाह—**तत्रेति** ।
सर्वत्रगतत्वादनुत्तरमित्यभिप्रायः ॥



एवं सिद्धान्तभाष्यमाक्षिप्य प्रतिसमाधास्यन्नाह—**सर्वेति** । ननु चोदना-
प्रामाण्यसदसद्भावविचाराधिकारे तत्प्रामाण्याक्षेपपरिहारप्रतिसमाधाने वक्तव्ये सर्व-
विज्ञानप्रामाण्यपरीक्षणमसम्बद्धम्, अप्रस्तुताभिधानात् । नैष दोषः; चोदना-
प्रामाण्यसिद्ध्यर्थमेव निश्चितप्रामाण्याप्रामाण्येषु ज्ञानेषु कथमप्रामाण्यं प्रामाण्यं वेति
परीक्ष्यते, यथा तेषु तथा चोदनायाम्; न हि चोदनाया विषयवदलौकिकं
प्रामाण्यम्, निष्प्रमाणकत्वात् । तस्माद्युक्तो विचारः ॥


[1]: नदचूचुदत्. मा.

[2]: प्रतीक्ष्यताम्. चौ. मु.

<pb n="043"/>

स्वतोऽसतामसाध्यत्वात् केचिदाहुर्द्वयं स्वतः ।  
अपरे कारणोत्पन्नगुणदोषावधारणात् ॥ ३४ ॥  

स्वतस्तावद्द्वयं नास्ति विरोधात् परतो न च ।  
निःस्वभावत्वमेवं हि ज्ञानरूपे प्रसज्यते ॥ ३५ ॥  

अत्र तावत् “द्यं स्वतः” इत्येतं पक्षं परिगृह्णन्नाह—**स्वत इति** ।
स्वयमतदात्मनो देवैरपि तादात्म्यापत्तेः कर्तुमशक्यत्वात् द्वयं स्वत इति केचित्;
न हग्नौ गन्धादि सिकतासु वा तैलादि शक्यते साधयितुमिति । अपरे तु
मन्यन्ते—प्रामाण्यं नाम स्वालम्बननिश्चायकत्वम्; न च प्रमाणानत्रसंवादानपेक्ष-
मुत्पन्नमात्रं विज्ञानं निश्चायकम्, प्रमाणेतरयोस्तदानीं विशेषाप्रतिभासनाद्विशेषा-
वसायनिबन्धनत्वाच्च निश्चयस्य । अतो विज्ञानकारणेषु ये गुणदोषास्तदवधारणात्
प्रामाण्यमप्रमाण्यं वेति द्वयं परतः ॥



एतौ पक्षौ यथाक्रमं निराकर्तुमाह-**स्वतस्तावद्द्वयं नास्तीति** । द्वयं स्वत
इत्येतत्तावदयुक्तम् । तर्ह्येकस्यां वा विज्ञानव्यक्तौ स्यात् विज्ञानव्यक्तिभेदेन वा ?
एकस्यां तावन्नास्तीत्याह—**विरोधादिति** । प्रमाणत्वाप्रमाणत्वे अपि परस्पर-
परिहारस्थितिलक्षणेन विरोधेन विरुध्येते; कथमेकव्यक्तिनिवेशिनी स्याताम् ?
यत्तूक्तम् “स्वतोऽसतामसाध्यत्वात्” इति, तदयुक्तम्; असच्चेन्न साध्यम्, सता-
मप्यात्मादीनां नतरां साध्यत्वमिति कार्यकारणव्यवहारोच्छेदः । यत्तु ‘सिकतासु
वा तैलादि न जायते’ इति, तन्न; सर्वं सर्वोत्पादकशक्तियुक्तमित्यदोषः । तस्मात्
“द्वयं स्वतः” इत्यनुपपन्नम् । परतो न द्वयमित्यनुषङ्गः । कुत इति चेदत
आह—**निःस्वभावत्वमि**त्यर्धेन । यदि ज्ञानस्योत्पन्नस्य कारणदोषाद्यवधार-
णादन्यतो वा कुतश्चित् प्रमाणत्वाप्रमाणत्वे स्याताम्, एवं सति विज्ञानस्य स्वभा-
वान्तराभावात् स्वतो निःस्वभावत्वं स्यात् । ततश्च तस्याप्यभाव एव प्राप्त इति
परतोऽपि कस्य ते स्यातामिति ॥



नन्वेकस्यामपि व्यक्तौ कालभेदेन विरुद्धधर्मसमावेशो दृष्टः यथा एकद्रव्य-
व्यक्तौ रक्तारक्तत्वे, तद्वत् प्रामाण्याप्रामाण्ये स्याताम्; अतः “विरोधात्”
इत्ययुक्तम् । यदप्युक्तम् ‘परतोऽपि न द्वयम्, निःस्वभावत्वमेव हि’—तदप्य-
युक्तम्; असतोरपि प्रमाणत्वाप्रमाणत्वयोर्विज्ञाने सत्त्वगुणत्वज्ञेयत्वादिस्वभावसद्भा-


<pb n="044"/>

कथं ह्यन्यानपेक्षस्य विपरीतात्मसम्भवः ।  
किमात्मकं भवेत्तच्च स्वभावद्वयवर्जितम् ॥ ३६ ॥  

विज्ञानव्यक्तिभेदेन भवेच्चेदविरुद्धता ।  
तथाप्यन्यानपेक्षत्वे किं क्वेति न निरूप्यते ॥ ३७ ॥  

तस्मात् स्वाभाविकं तेषामप्रमाणत्वमिष्यताम् ।  
प्रामाण्यं च परापेक्षमत्र न्यायोऽभिधीयते ॥ ३८ ॥  

अप्रामाण्यमवस्तुत्वान्न स्यात् कारणदोषतः ।  
वस्तुत्वात्तु गुणैस्तेषां प्रामाण्यमुपजन्यते ॥ ३९ ॥  

वादित्याशङ्क्य हेतुद्वयेऽपि श्लोकेन दोषं परिहरति—**कथमिति** । एतदुक्तं
भवति—युक्तं यदेकत्र द्रव्ये रक्तारक्तत्वे कालभेदात् क्रमेण संभवत इति,
तद्भावस्यान्यापेक्षत्वात् द्रव्यस्य च स्थायित्वात्; विज्ञानं तु क्षणिकम्; न च
स्वतोद्वयवादिनः प्रमाणत्वाप्रमाणत्वे प्रति परापेक्षेति कालभेदेनाप्ययुक्तो विरुद्धधर्मं-
समावेशः । तस्मात् सूक्तं विरोधादिति । द्वितीयचोद्ये परिहारमाह-<q>किमात्मकं
भवेत्तच्चेति</q> । सर्वं हि जगत् स्वभावद्वयान्तर्भूतं किंचित् प्रमाणस्वभावम् अवशिष्टम-
प्रमाणस्वभावम् । न च स्वभावान्तरमस्ति; सत्त्वगुणत्वादयो ह्यन्यतरांशपातिनः;
तथा सति कारणगुणदोषावधारणात् प्रामाण्याप्रामण्याभ्युपगमे तदवधारणात् प्राक्
स्वभावद्वयवर्जितं किमात्मकं किंस्वरूपं स्यादिति न विद्मः । तस्माद्युक्तम् “निःस्व-
भावत्वमेवं हि” इति ॥



अथ विरोधपरिजिहीर्षया भिन्नव्यक्त्याश्रयं नीलपीतवत् स्वभावतो द्वय-
मुच्येत, तत्राप्याह—**विज्ञानेति** । एवमपि सर्वविज्ञानेषु बोधस्वरूपतया स्वतो
विशेषाप्रतिभासनादन्यस्य च संवादस्याविसंवादस्य च स्वतोद्वयवादिनानपेक्षणात् क्व
ज्ञानव्यक्तौ प्रामाण्यम् क्व वा नेत्यनिश्चयात् व्यवहरोच्छेदप्रसङ्गः ॥



पक्षान्तरमाह—**तस्मादि**ति त्रिपाद्या ॥ यस्मादेवं स्वतः परतो वा द्वयं
नावकल्पते, तस्मादप्रामाण्यं स्वतः, प्रामाण्यं परतो युक्तम् । ननु न परपक्षदूषणमात्रं
स्वपक्षसाधनमत आह—**अत्र न्यायोऽभिधीयत इति** ॥



तमधुना प्रतिज्ञाद्वयेऽपि न्यायमाह—**अप्रामाण्यमिति** । अप्रामाण्यं धर्मि,
न स्यात्कारणदोषत इति साध्यो धर्मः । अत्र च कारणदोषाददुष्टाद्वा कारणान्नेति
<pb n="045"/>
सिद्धसाध्यता मा भूदिति “न स्यात्कारणदोषतः” इत्युभयमुक्तम् । किं कारणम् ?
अवस्तुत्वात्; अप्रामाण्यं हि नाम प्रामाण्याभावः; तस्यावस्तुत्वान्न कुतश्चिदुत्पाद-
नम् । ननु प्रामाण्याभावः प्रध्वंसादिरूपः; तत्र चतुर्विधस्यापि वस्तुत्वेन मीमां-
सकैरिष्टत्वात् “अवस्तुत्वात्” इत्यसिद्धो हेतुः । सिद्धत्वे वा घटादिप्रध्वंसेना-
नैकान्तिकः । तत्रोच्यते—अयमभिप्रायः, वादिनो बौद्धस्य तुच्छाभावो न वस्त्व-
न्तरं स्यात् । यदि वस्त्वन्तरं स्यात् सत्यपि तस्मिन् भावस्य पूर्ववद्दर्शनं स्यात्,
अविशेषात्; न हि पटे सति घटानुपलब्धिः । भावान्तरविरोधित्वादभावस्याय-
मदोष इति चेत्, न; यदि तावदकिञ्चित्करो भावस्याभावः, कथं विरोधी स्यात् ?
अतिप्रसङ्गात् । अथ किञ्चित्करः, तथापि भावस्वरूपं तावन्न करोति, तस्य
स्वहेतोरुत्पादात्; अर्थान्तरकरणे भावस्यापूर्वदर्शनं स्यात् । तस्माद्धटाभाव इति
नास्तीत्यर्थः; न पुनस्तस्याभावो नामापरो भवति । यथोक्तम्—



“न तस्य किञ्चिद्भवति न भवत्येव केवलम्” ।   इति ॥

तस्मान्नासिद्धो हेतुः । न च घटादिप्रध्वंसेनानैकान्तिकः, तस्य वादिना निर्हेतु-
कत्वाभ्युपगमात्; प्रतिवादिनं च प्रति साधयिष्यामीत्यभिप्रायः । तस्मादवस्तु-
त्वान्नाप्रामाण्यं परतः; किं तु स्वत एव; प्रामाण्यं तु स्वालम्बनाव्यभिचारित्वम्;
न बोधकत्वम्, तस्य प्रमाणेतरसाधारणत्वात्; तस्य वस्तुत्वाद्युक्ता गुणैरुत्पत्तिः ।
ननु विज्ञानकारमगुणजन्यं प्रामाण्यं वस्तुत्वादिति विपक्ष एव घटादौ भावाद्विरुद्धो
हेतुः । अथ गुणवत्कारणजन्यं प्रामाण्यमिति पक्षः, तथापि दुष्टकारणजन्यैः
कुब्जघटादिभिरनैकान्तिको हेतुः । अथ जन्यं प्रामाण्यमिति पक्षः, तथापि
सिद्धसाध्यता, मीमांसकेनापि प्रामाण्यनित्यत्वानभ्युपगमात्; गुणग्रहणानर्थक्यं च ।
सर्वेषु च पक्षेषु नित्यैर्व्योमादिभिरनैकान्तिको हेतुः ।



अत्रोच्यते—प्रामाण्यस्य कार्यत्वमेव साध्यम् । न च सिद्धसाध्यता,
कार्यत्वे सत्यन्वयव्यतिरेकाभ्यां कारणगुणकार्यत्वसिद्धेः । अकार्यत्वे तु कारणा-
न्वयव्यतिरेकावन्यथासिद्धौ स्याताम् अप्रामाण्य इव कारणगुणदोषान्वयव्यतिरेकौ ।
गुणग्रहणेनापि कार्यत्वसिद्धौ सत्यामन्वयव्यतिरेकाभ्यां गुणकार्यत्वं प्रामाण्यस्य
सिध्यतीति दर्शयत । न च नित्यैरनैकान्तिको हेतुः; अर्थक्रियाकारित्वलक्षणं
हि वस्तुत्वम्; न च तन्नित्येष्वस्ति, क्रमयौगपद्याभ्यामर्थक्रियाविरोधादित्यभिप्रायः;
अयमसौ न्यायार्थः ॥


<pb n="046"/>

प्रामाण्यं हि यदोत्सर्गात्तदभावोऽप्यकृत्रिमः ।  
तदा स्वप्नादिबोधेऽपि प्रामाण्यं केन वार्यते ॥ ४० ॥  

मत्पक्षे कारणाभावात् प्रामाण्यं नोपजायते ।  
हेतुमत्त्वप्रसङ्गोऽतो न भविष्यत्यवस्तुनः ॥ ४१ ॥  

इन्द्रियादिगुणाश्चास्य कारणं तदसद्द्विधा ।  
[1]दुष्टत्वाद्वेन्द्रियादीनामभावेऽन्यतरस्य वा ॥ ४२ ॥  

एवं स्वपक्षसाधनमुक्त्वा स्वतःप्रामाण्यपक्षे प्रमाणाप्रमाणविभागाभावप्रसङ्ग-
मापादयन्नाह—**प्रामाण्यं हीति** । अयमभिप्रायः—सर्वज्ञानानि हि यावत्सद्भावं
बोधात्मकानि । तत्र बोधात्मकता चेत् प्रामाण्यम्, तस्यां सत्यामेव स्वप्नादिज्ञाने
तद्विरुद्धत्वादप्रामाण्यं बाधकात् प्रत्ययादन्यतो वा कुतश्चित् कथमास्कन्देदिति ॥



ननु त्वत्पक्षेऽपि स्वप्नादिज्ञानेषु प्रामाण्यं कस्मान्न भवति ? कारणदोषात्तत्रा-
प्रामाण्योत्पादादिति चेत्, एवं तर्हि प्राप्तमवस्तुनोऽपि हेतुमत्त्वम्; अतश्च पूर्वोक्त-
हेतुविरोधः । सेयमुभयतस्पाशा रज्जुः—सर्वज्ञानेषु वा प्रामाण्यम्, अवस्तुनो
वा हेतुमत्त्वमित्याशङ्क्याह—**मत्पक्ष इति** । न तावत् स्वप्नज्ञानेषु मत्पक्षे प्रामाण्यो-
त्पत्तिः, तेषु पूर्वोक्तप्रामाण्यकारणाभावात्; हेतुमत्त्वप्रसङ्गोऽप्यत एवावस्तुनो न
भविष्यति; प्रामाण्यकारणाभावादेव स्वाभाविकाप्रामाण्यसिद्धिः ॥



ननु प्रत्यक्षादीनां प्रमाणानां प्रामाण्यकारणमिन्द्रियादि, विधिमुखेन वा
गुणानां कार्यमुखेन वा अप्रतीतेः; तदभावात् स्वप्नादिज्ञानानां मा भून्नाम प्रामा-
ण्यम्; द्विचन्द्रादिज्ञानानां तु इन्द्रियादिप्रमाणकारणसद्भावात् त्वत्पक्षेऽपि प्रामाण्यं
प्रसज्यत एव; किमुच्यते “मत्पक्षे कारणाभावात्” इतीत्याशङ्क्याह-<q>इन्द्रिया-
दीति</q> । स्यादेवम्, यदि केवलमिन्द्रियादि प्रामाण्यकारणं स्यात्; किं तर्हि ?
इन्द्रियादि, तेषां च गुणा अस्य प्रामाण्यस्य कारणम् । केवलं हीन्द्रियादि ज्ञान-
मात्रस्य कारणम्, न प्रामाण्यस्य । ततश्च तदसद्द्विधा भवति—दुष्टत्वादिन्द्रि-
यादीनां तिमिरादिदोषैः, अन्यतमाभावेन वा । ततश्चेन्द्रियादिगतानां गुणानामपि
प्रामाण्यकारणत्वात्तदभावात् द्विचन्द्रादिज्ञानेषु प्रामाण्यानुपपत्तिः ॥


[1]: दुष्टत्वादिन्द्रि. चौ. मु.

<pb n="047"/>

अत [1]एव च वो भ्रान्तिर्दोषैर्मिथ्यात्वधीरिति ।  
तद्व्याप्तेस्तु गुणाभावस्तत्कृता ह्यप्रमाणता ॥ ४३ ॥  

तस्मात् कारणशुद्धत्वं ज्ञानप्रामाण्यकारणम् ।  
स्वभावतोऽप्रमाणत्वं तदभावेन [2]लभ्यते ॥ ४४ ॥  

अन्वयव्यतिरेकाभ्यामप्रामाण्यं न दोषतः ।  
नाज्ञाने दृश्यते ह्येतत् कारणाभावहेतुके ॥ ४५ ॥  

ततश्च पुरुषाभावात् सति वा शुद्ध्यसम्भवात् ।  
निर्मूलत्वात् प्रमाणत्वं चोदनानां[3] न युज्यते ॥ ४६ ॥  

ननु सत्सु दोषेष्वप्रामाण्यदर्शनादसत्सु चादर्शनादन्वयव्यतिरेकाभ्यां दोष-
कारणत्वमवगम्यत इत्याशङ्क्याह-**अत एवे**त्यर्धेन । अन्वयव्यतिरेकदर्शनाद्भवता-
मियं भ्रान्तिः—दोषैर्मिथ्यात्वमिति । एतदुक्तं भवति—अनन्यथासिद्धाभ्यामन्वय-
व्यतिरेकाभ्यां कार्यकारणभावावगतिः; अन्यथासिद्धौ चैतावन्वयव्यतिरेकौ ।
कथमिति चेदत आह—**तद्व्याप्तस्तु गुणाभाव इति** । अयमभिप्रायः—ज्ञानेषु
हि निसर्गस्याप्रामाण्यस्य कारणगुणजन्यं प्रामाण्यमपवादः; तत्र यदा तिमिरादि-
दोषदुष्टानि कारणानि भवन्ति, तदा तद्विरोधित्वात् प्रामाण्यकारणानामभावः;
तदभावाच्च तत्कार्यं प्रामाण्यं न जातम् । अप्रामाण्यं त्वनपोदितसिद्धं स्वाभा-
विकमास्त एव; तत्र दोषाणां न व्यापारः । क्व तर्हि ? गुणोत्पत्तिप्रतिबन्धने ।
तदाह—**तत्कृता ह्यप्रमाणतेति** । गुणाभावोपलक्षितेत्यर्थः ॥



पूर्वोक्तमुपसंहरति—**तस्मादिति** ।



अधुना दोषैः सहाप्रामाण्यस्यान्वयव्यतिरेकावेव न स्त इति दर्शयन्नाह-
**अन्वयेति** । अन्वयव्यतिरेकाभ्यामप्रामाण्यं दोषत इति यदुच्यते, तन्न । कुतः ?
यस्मान्नाज्ञाने ज्ञानानुत्पादरूपेऽप्रामाण्ये खल्विदं दोषकृतत्वं दृश्यते; ज्ञानानुत्पाद-
रूपस्याप्रामाण्यस्य कारणाभावादेव सिद्धत्वात् ॥



स्वाभिप्रेतसिद्धिमधुना परतः प्रामाण्यवादी दर्शयन्नाह—**ततश्चेति** ।
शब्दस्य ह्याप्तप्रयुक्तत्वं गुणः; तत्रापौरुषये वेदे चोदनानां तदभावादप्रामाण्यम्;


[1]: एव वचोश्रान्ति. चौ. मु.

[2]: लक्ष्यते. चौ. मु.

[3]: नायाम्. चौ. मु.

<pb n="048"/>

स्वतः सर्वप्रमाणानां प्रामाण्यमिति [1]गृह्यताम् ।  
न हि स्वतोऽसती शक्तिः कर्तुमन्येन शक्यते ॥ ४७ ॥  

पौरुषेये वा प्रमाणान्तरागोचरे धर्मे पुरुषस्याप्तत्वलक्षणा शुद्धिर्न संभवतीत्यप्रामाण्य-
मेव । ननु गुणाधीनेऽपि प्रामाण्ये चोदनाया नित्यत्वमाकाङ्क्षासन्निधियोग्य-
पदार्थपूर्वकत्वं वा अनाप्ताभावलक्षणो वा गुणोऽस्तीति तज्ज्ञानस्य प्रामाण्यं स्यात् ।
नैतदेवम्; अन्वयव्यतिरेकाभ्यां ह्याप्तप्रयुक्तत्वं वाक्यस्य प्रामाण्यकारणगुणोऽव-
गम्यते; न च नित्यत्वं नामापरं कारणगुण इत्यत्र प्रमाणमस्ति, तत्कृतस्य प्रामा-
ण्यस्य क्वचिदप्यदर्शनात्; प्रत्युत नित्यत्वं दोषाय । यथोक्तम्—“अभ्युपेत्यो-
च्यतेऽथवा” इति । आकाङ्क्षादिपदार्थकत्वमपि ज्ञानोत्पत्तौ कारणम्; न
प्रामाण्यं प्रति गुणः, विप्रलम्भकवाक्येऽपि दर्शनात् । अनाप्ताभावोऽपि न गुणः,
अप्रमापकेष्वपि व्योमादिषु द्विचन्द्रादिज्ञानेषु च दर्शनात् । एवम् ‘उभयं परतः’
इत्यत्रापि पक्षे पुरुषगुणानामभावादप्रामाण्यं चोदनानाम् । तथा ‘द्वयं स्वतः’
इत्यत्रापि पक्षे चोदनानामप्रामाण्यम्; न हि द्वयोः स्वाभाविकत्वे चोदनायाः
प्रामाण्यं स्वाभाविकमित्यत्र निश्चयोऽस्ति ॥



अत्र प्रतिविधत्ते—**स्वतः सर्वप्रमाणानामिति** । केतिदेवमाहुः—सर्व
एव भावाः स्वतःसन्त एव कारकैः क्रियन्ते, नासन्तः, कार्योत्पादनियमात्; न
हि स्वतोऽविद्यमाना शशविषाणादयः क्वचिदपि शक्यन्ते कर्तुम्, सिकातासु वा
तैलम् । असदुत्पत्तौ तु सर्वत्रासत्त्वे नियमाभावादुत्पत्तिः स्यादिति । तदयुक्तम्,
कारणवैयर्थ्यप्रसङ्गात् । असच्चेन्न जन्यते, सन्नतराम् इति कार्यकारणभावाभाव-
प्रसङ्गः । अभिव्यक्तिः क्रियत इति चेत्, सापि सती असती वा स्यात्; उभय-
थापि क्रियाभावः; सच्चाभिव्यज्यते, न च सत्त्वे प्रमाणमस्ति । ननु [2]तत्कार्यो-
त्पादनियम इत्युक्तम् । तदयुक्तम्, शक्तिनियमादपि कार्योत्पादनियमसिद्धेः ।
सदर्थविषये च कारकव्यापार इष्यमाणे कारकव्यापारानुपरमप्रसङ्गः; किं हि
तदोपलक्ष्य कारकाणि निवर्तेरन् ? कार्यसत्तामिति चेन्न, त्वन्मते तस्याः प्रागपि
भावात्; अभिव्यक्तिस्तु निरस्तैव । यदि चासत् प्रामाण्यं कर्तुं न शक्यत
इति स्वतस्तदित्युच्यते, अप्रामाण्यमपि तर्हि तेनैव हेतुना स्वत एव प्राप्नोति ।


[1]: गम्यताम् चौ. मु.

[2]: तात्पर्योत्पाद. मा.

<pb n="049"/>

अथाभिव्यक्तिरस्य परत इति परतोऽप्रामाण्यमुच्यते, प्रामाण्यमपि परतोऽभिव्यज्यत
इति परतः स्यात् । तस्मात् तुल्यमेतत् प्रमाणेतरयोरित्यलमतिप्रसङ्गेन ।



अपर आह—कारणगुणप्रक्रमेण कार्ये गुणारम्भः । न च विज्ञानकार-
णानामिन्द्रियादीनामबोधरूपाणां बोधाख्यशक्तिरस्ति; तेनोच्यते न स्वतो विज्ञाने
बोधरूपता असती कर्तुमन्येनेन्द्रियादिना[1] शक्यते, तेषु तस्या अभावादिति ।
अप्रामाण्यं पुनरबोधरूपम् । तच्चानवबोधरूपैः कारणैः शक्यक्रियमिति ।



एतदपि न युक्तम्, इन्द्रियादीनामप्रामाण्यप्रसङ्गात् । ततश्च “यद्वेन्द्रियम्”
इत्यनेनाभ्युपेतेन विरुध्यते । न चायं नियमः—कारणगुणैः कार्यगुणाः क्रियन्ते
इति, स्वात्मन्यसतामपि महत्त्वदीर्घत्वादीनां परिमाणविशेषाणां परमाणुभिः क्रिया-
दर्शनात् ।



योऽपि मन्यते—प्रामाण्यं नाम परिच्छेदोत्पादिका शक्तिः । तन्निमित्त
एष ज्ञानेषु प्रमाणशब्दः । शक्तिश्च क्षणिकविज्ञानाश्रिततया न स्वतोऽसती शक्या
कर्तुम्, कालत्रयेऽपि क्रियानुपपत्तेः । न तावत् प्राक्, विज्ञानक्रियोत्पत्तेराश्रितत्वात्
स्वाश्रयाभावे तदयोगात्; न ह्यसति कुड्ये चित्रकर्म । अनेन च हेतुना असहो-
त्वादः; न खलु कुड्यचित्रयोर्युगपदारम्भः । ननु चित्रं पटस्येव ज्ञानस्योत्पन्नस्य
सा करिष्यते । न, क्षणिकत्वात् तावत्कालं स्थितेरभावात् । तस्मात् कार्यताया-
मसत्त्वमेव स्यात्, तच्चायुक्तम्, परिच्छेदविरोधात्—इति अकार्या शक्तिः स्वत
एव सेति कारणैः सह तद्भावभावित्वमन्यथासिद्धमिति, तदाश्रयस्य तैः
क्रियमाणत्वादिति ।



तदप्ययुक्तम्, आश्रितानामपि पटे रूपादीनां सहोत्पत्तिदर्शनात् । ननु
उत्पन्न एव पटे रूपाद्यारम्भः । न, तद्रहितानामनुपलब्धेः । योगिभिः सावस्थो-
पलभ्यत इति चेन्न, प्रमाणाभावात् । अपि च यथैवोत्पन्ने पटे रूपाद्यारम्भः,
एवं शक्त्यारम्भोऽपि किं नेष्यते ? क्षयित्वाद्विज्ञानानां तावत्कालं स्थितेरभावादिति
चेत्, नैतदेवम्; अर्थपरिच्छित्त्या हि ज्ञानमनुमीयते, न चासावशक्तादुत्पद्यत इति
शक्त्युत्पादं यावत् स्थास्यति, इतरथा विज्ञानसद्भावे प्रमाणाभावात् । यदि चाश्रित-
त्वाच्छक्तेः कालत्रयेऽप्यकार्यत्वम्, अप्रामाण्यशक्तिरपि तर्हि तेनैव हेतुना न कार्या


[1]: यादीनाम्. मा.

<pb n="050"/>

स्यादिति स्वत एवाप्रामाण्यप्रसङ्गः । अथाकार्याप्यप्रमाणशक्तिरन्यतः परिज्ञानात्
परत इत्युच्यते, अकारणं तर्ह्यकार्यत्वं स्वतःप्रामाण्ये, अकार्यापि सती प्रमाण-
शक्तिरप्रमाणशक्तिवत् कार्ये परिज्ञानमपेक्षत इति । अथ नापेक्षत इति मन्यसे-
एतदेव तर्हि वाच्यम्—कस्मादकार्यताप्रतिपादने प्रयत्यते ?



अपरे तु मन्यन्ते—बोधकत्वं नाम प्रामाण्यम्, तच्च विज्ञानानां स्वाभा-
विकमेव, न गुणकृतम्; गुणाभावेऽपि विपर्ययज्ञाने सद्भावादिति स्वतः प्रामाण्यम् ।
गुणैस्तु सह तद्भावभावित्वमन्यथासिद्धमिति वक्ष्यामः “तस्माद् गुणेभ्यो दोषाणाम-
भावः” इति ।



एतदप्यनुपपन्नम्; यतो न बोधकत्वं प्रामाण्यम्, अप्रमाणेऽपि शुक्तिकायां
रजतज्ञाने सद्भावात् । ननु न बोधात्मकत्वमात्रं प्रामाण्यम्; तद्व्यभिचरति;
निर्विचिकित्सस्तु बोधविशेषः प्रमाणम्—हस्तोऽयम् इति । स चोत्पत्तावेव
बोधान्तराद्विलक्षण एव भासत इति तादृशस्य नास्ति व्यभिचारः । तदनुपपन्नम्;
यादृशामेव हि बोधविशेषात् प्रवृत्तौ सत्यां विषयप्राप्तिः संजाता, तादृशस्यैव
शतशो व्यवहारप्रवर्तकस्य बाधदर्शनात् कथं न व्यभिचारः ? कश्चायं बोधविशेषः,
योऽत्र परिकल्पितः प्रमाणं नाम ? यदि तावत् स्पष्टः, शुक्तिकायामपि रजताभासः
स्पष्ट एव । अथ निर्विचिकित्सता, शुक्तिकायामपि रजताभासो निर्विचिकित्स
एव । अथ निष्कम्पता, शुक्तिकायामपि रजतावभासो निष्कम्प एव । अथ
यादृशस्य बाधो न दृष्टः, स बोधविशेषः प्रमाणम्; सर्वावस्थस्य, बाधादर्शनात् ।
ननु तदेव पर्यनुयुक्तम्—कीदृशस्य बाधो न दृष्टः इति । अपि च का पुनरियं
स्पष्टता, निःसन्दिग्धता निर्विचिकित्सता वा; यदि तावद्विषयावभासस्य निःसन्दि-
ग्धता, शुक्तिकायामपि रजतावभासो निःसन्दिग्ध एव । अथ विषयव्यभिचारिता-
व्यभिचारिते, ते हि विषयव्यभिचारिताव्यभिचारिते किमुत्पत्तौ तस्मिन्नेव विषयवत्
प्रतिभासेते, उत बोधान्तरे ? न तावत्तस्मिन्, विषयावभासातिरेकेणोत्पत्तावप्रति-
भासनात् । प्रतिभासे चैकस्मिन् प्रवृत्तिर्बाधकोत्पत्तिश्च न प्राप्नोति । संवादक-
बोधाभ्युपगमेऽपि अनवस्था परतः प्रामाण्यप्रसङ्गश्च । अपि च, अप्रतिपन्नसद-
सद्भावः ‘कन्यकुब्जे गङ्गास्ति’ ‘रोमशायां गङ्गास्ति’ इति वाक्यद्वयोत्पन्नयो-
र्बोधयोर्न कश्चिद्विशेष उपलभ्यते । तथाप्रतिपन्नसद्भावः ‘अपवरके घटस्तिष्ठति’
‘अपवरके घटो नास्ति’ इतिवन्न कश्चिद्विशेष उपलभ्यते । कार्यावगमेऽपि
‘यजेत स्वर्गकाम’ ‘श्वमांसं भक्षयेत्’ इति न कश्चिद्विशेषः । अतो बोधविशेष-
<pb n="051"/>
स्याभावात् बोधमात्रस्य शुक्तिकायां रजतज्ञाने सद्भावात् न बोधकमात्रं
प्रमाणम् ।



ननु नैव शुक्तिकायां रजतज्ञानं प्रमाणम्; न ह्येकमेवेदं विज्ञानमन्यथा
सन्तमर्थमन्यथा बोधयति, तथाविधज्ञानोत्पत्तौ कारणाभावात्; अदुष्टादिकारणा-
दविसंवादकं ज्ञानमुत्पद्यते, दुष्टाच्च कार्यानुत्पत्तिः; न तु विपरीतकार्योत्पत्तिः;
न हि यवादयो दुष्टाः शाल्यङ्कुरप्रसवसमर्थतामश्नुवीरन् । तस्माद्विज्ञानद्वयमेतत्-
‘इदम्’ इति पुरोऽवस्थितार्थग्राहि प्रत्यक्षज्ञानम् ‘रजतम्’ इति चानुभूत-
स्मरणम् । अतश्चैतत्स्मरणमननुभूतस्येत्येतन्नोपपद्यते ।



तदेतदपरामृष्टसंविद्विलसितम् । अपरोक्षतया ह्यत्र रजतमवभासते ‘रजत-
मिदम्’ इति, नानुभूततया । अनुभवावस्थायां चानुभूततया स्मरणं भवति, न
विषयावस्थायाम् । एतदुक्तं भवति-अनुभूतस्य स्मरणं भवति, नानुभूयमानस्य;
धाराविज्ञानानामपि स्मरणत्वप्रसङ्गात् । अप्रतिपन्नरजतस्यापि शुक्तिकायां रजत-
शब्दार्थप्रतिभासिविज्ञानं संज्ञानुसन्धानरहितमुत्पद्यत एव तत् कथं स्मरणम् यथा
अप्रतिपन्नरजतस्य रजते रजतज्ञानमाद्यम् । तथा ह्येवं वक्तारो भवन्ति—अपूर्वं
किमपि प्रतिपन्नम्, न जाने किमपि तदुत्पद्यत इति । क्वचिच्चोत्तरकालम्—इदं
मया ज्ञातम्, अपूर्वं किमपीदम्, यावच्छुक्तिकेयम्—इति प्रवादः । क्वचित्
कथयति—रजतमिदमुच्यत इति । अपि च रजते रजतान्न विशेषो दृश्येऽव-
भासते; बाधकप्रत्ययोत्पत्तावपि सामग्रीमात्रवैलक्षण्यावगतिः, न प्रतिभासे कश्चि-
द्विशेषः । भवत्पक्षे च ‘नेदं रजतम्’ इति बाधकप्रत्ययोत्पत्तिर्न प्राप्नोति;
यदिदमपरोक्षं तेजस्वितया, नैतत् [1]प्रतिभासितं रजतम्; यत्त्वनुभूतरजतरूपतया
प्रतिभासितमिति मितम्, तद्रजतमेव । अप्रसक्तप्रतिषेधश्चायम्; इतरथा
‘नायमश्वः’ इत्यपि स्यात् । शुक्तिकारजतयोर्विवेकग्राहकमिदमिति चेन्न,
अपरोक्षवस्तुधर्मतया रजताभावमात्रप्रतिभासनात् । अपि च, यदि तावदनुभूत-
तयैव रजतमवभासितं तदा का विविक्तता ? अथापरोक्षतया ततो विपरीतख्यातिः ।
भवतु वा सदृशदर्शनादत्र स्मरणमिति, तिक्तशङ्खादौ मधुरपीतज्ञानं कथं स्मृतिः ?
अथैवंजातीयके विपरीतख्यातिः, शुक्तिकादौ तु प्रमोषः; तदनुपपन्नम्; प्रतिभा-
साविशेषात् । स्वतःप्रामाण्यशून्यवादचोद्ये चापरिगृह्यते एव । यत्तु कारणाभावान्नैकं


[1]: प्रातिभासिकम् यत्त्व. मा.

<pb n="052"/>

विज्ञानम्; तदनुपपन्नम्; यदि कार्यमवगम्यते किं कारणविकल्पेन ? कथं वा
तदभावः ? अथ नावगम्यते, अनवगमादेव तर्ह्यभावः; न कारणाभावादिति । अपि
च दोषसहकारि चक्षुरिन्द्रियं विपर्ययज्ञानोत्पादकम्; सम्यग्ज्ञानाभिप्रायेण दुष्टत्वम्;
विपर्ययज्ञाने तु तत्कारणमेव; सर्वं चैतत् प्रमोषपक्षेऽपि समानमिति । तदेतदनु-
पासितगुरुप्रज्ञाविलसितत्वादुपेक्षणीयम् ।



संवित्परामर्शकुशलस्त्वाह—सत्यमेकमेवेदं विज्ञानम् । अपरोक्षतया चात्र
रजतमेवावभासते । तथापि नैवेदं विज्ञानमप्रमाणम्, प्रतिभासाविशेषात् इतर-
रजतविज्ञानवत् अत्राप्यपरोक्षरजतसद्भावात् । लौकिकालौकिकत्वे तु विशेषः ।
प्रतिभासाविशेषेऽपि व्यवहारप्रवर्तकं हि लोके संमतं रजतम् । यत्तु रजतव्यव-
हारं न प्रवर्तयति, अथ च रजतज्ञानसंवेद्यम्, तदलौकिकं रजतमिति । तदनुप-
पन्नम्; इह हि क्वचित् ‘रजतमिदम्’ इति सर्वेषां सर्वदा प्रतिभासोत्पत्तिः ।
क्वचिच्च-‘रजतमिदम्’ ‘नेदं रजतम्’ इति विधिप्रतिषेधरूपप्रतिभासद्वयोत्पत्तिः ।
तत्र प्रतिभासाविशेषात् किंचिद्रजतमेव, अपरं तु सदसदात्मकं युगपत् क्रमेण
वा भवतु, बाध्यबाधकपर्यालोचनेन वा विपरीतख्यातिरिति । केयमलौकिकता
लौकिकता वा संवित्परामर्शस्य ? न तावदयं लौकिकालौकित्वविभागः प्रतिभास-
निमित्तकः; न हि रजतप्रतिभासोत्पत्तिकाले तद्धर्मतया लौकिकालौकिकत्वे प्रति-
भासेते—लौकिकमिदं रजतम्, अलौकिकमिदं रजतम् इति वा । नेदं रजतम्’
इत्यत्रापि पूर्वप्रतिपन्नरजताभावमात्रावगतिः । न हि पूर्वप्रतिपन्नरजतानुवृत्तौ सत्या-
मेवालौकिकत्वं लौकिकत्वाभावो वा अपरोक्षरजतधर्मतयावभासते । ‘इदं
रजतमलौकिकम्’ ‘इदं वा रजतं लौकिकं न भवति’ इति संवित् स्यात् । ननु
‘नेदं रजतम्’ इति नेदं लोकिकमिति गुणपरं व्याख्यायते । तदिदं प्रतिभास-
शून्यं संवित्परामर्शवादी कथं ब्रूयात् ? कथं ‘नेदं रजतम्’ इत्यत्रापरोक्षतया
प्रतिभासमाने रजताभावे ‘नेदं लौकिकम्’ इति तद्धर्मतया लौकिकत्वाभावो-
ऽवसीयते ? न ह्यप्रतिभासमाने धर्मिणि तद्धर्मतया रूपरसादयोऽवभासन्ते । ननु
‘नेदं रजतम्’ इत्यभावोऽपि रजतधर्मतयैवावभासते, न भावमात्रधर्म-
तया; कथं चानवभासमाने तस्मिन् तद्धर्मावगतिः ? उच्यते—यत्पूर्वं प्रतिपन्न-
मपरोक्षधर्मतयैव रजतम्, इदानीं च स्मर्यते तदवच्छिन्नोऽभावोऽपरोक्षवस्तुधर्मतया
प्रतीयते ‘नेदं रजतम्’ इति । तच्चापरोक्षम् ‘इदम्’ इति बाधकप्रत्ययेऽवभासत
<pb n="053"/>
एव; न तु प्रतिषेध्यप्रतिषेधयोर्धर्मधर्मिभावोऽस्ति शुक्लपटयोरिव, विरोधात् ।
अप्रसक्तस्यानुप्रतिषेधो नास्तीति स्मृतौ तत् प्रसक्तमेव । न त्वत्रापरोक्षरजतधर्मतया
लौकिकत्वं प्रतिपन्नमिदानीं च स्मर्यते । न चापरोक्षतया रजतमवभासते येन
तद्धर्मतया लौकिकत्वाभावोऽवसीयेत । अथ पूर्वमपरोक्षरजतधर्मतयावभासित-
स्यैव लौकिकत्वस्येदानीमपरोक्षतयावभासमाने रजते लौकिकत्वाभावस्तद्धर्मतया-
वसीयते ‘नेदं रजतं लौकिकम्’ इति वा; तर्ह्यलौकिक लौकिकत्वेनाभासितमिति
सुदूरमपि गत्वा विपर्ययज्ञानान्न मुच्यामह इति विपरीतख्यातौ च सत्यां बोधकत्वा-
तिप्रसक्तिः विज्ञानाकारता च न निरस्ता स्यात् । तद्वरं प्रतिभासानुगुणैव विपर्ययाव-
गतिरभ्युपगन्तव्या । तस्मान्नायं विभागः प्रतिभासनिमित्तकः, नापि रजतव्यवहार-
सदसद्भावनिमित्तकः; कुतः ? अलौकिकेऽपि रजते स्वप्नावस्थायामप्यसकृदर्थक्रिया-
दर्शनात्, जाग्रदवस्थायामपि कूटजयतुङ्गादिषु; लौकिकेऽपि चोत्पन्नविनष्टे घटे
घटव्यवहाराभावात् । अपि च ये तावद्रजतव्यवहारं न प्रत्याययन्ति, ते रजता-
भावं प्रतिपद्यन्ते, न पुनरलौकिकत्वम् । अलौकिकत्वावगमाद्रजतव्यवहारनिवृत्तौ
सत्यामितरेतराश्रयत्वम्—अलौकिकत्वाद्रजतव्यवहारनिवृत्तिः रजतव्यवहारनिवृत्तौ
च सत्यामलौकिकत्वमिति । लोकसंमताच्च रजताद् विलक्षणमिदमलौकिकसंज्ञकं
रजतम्, तद्यदि स्वप्रतिभासोत्पत्तिकाले वैलक्षण्येनावभासते तदा ‘नेदं रजतम्,
न लौकिकम्’ इति बाधकप्रत्ययोत्पत्तिः प्राप्नोति, तथात्वेनैवावभासितत्वात् ।
अथावैलक्षण्येनैवावभासितम्, तदा विलक्षणमविलक्षणत्वेनावभासितमिति विपरीत-
ख्यातिः । अथोभयधर्मरहितं धर्मिमात्रमवभासितम्, तथापि ‘नेदं लौकिकम्’ इति
बाधकप्रत्ययानुत्पत्तिस्तदवस्थैव । प्रमाणाप्रमाणव्यवहारश्च लौकिकानां निर्निबन्धन
एव स्यात् । तस्मादलमनया संवित्परामर्शवादिनः प्रतिभास[1]शून्योपपत्त्यूहनिकया ।
तस्मादयमर्थः—प्रत्यक्षादीनां प्रमाणानामन्वयव्यतिरेकाभ्यामर्थाविसंवादित्वं प्रामा-
ण्यमवगम्यते, न बोधकत्वमात्रम् । तथाहि—सत्यपि बोधकत्वे यत्राविसंवा-
दित्वं नास्ति, तत्राप्रामाण्यम् यथा शुक्तिकायां रजतज्ञानस्य; विनापि बोधकत्वं
यत्रार्थाविसंवादित्वमस्ति, तत्र प्रामाण्यम् यथाग्नौ धूमस्य; तस्य ज्ञानहेतव एवो-
त्पादकाः । ननु ज्ञानहेतवः प्रमाणाप्रमाणसाधारणाः; सामग्र्यन्तरजन्योऽयमंशः;
सामग्र्यन्तरं च गुणसहितमिन्द्रियम्; तदुक्तम् “इन्द्रियादिगुणाः” इति; शब्दे
चाप्तप्रणीतत्वं कारणगुणत्वेन व्यवहारादवगतम्; वेदे तदभावादप्रामाण्यम्,


[1]: सशून्या...हनिकया मा.

<pb n="054"/>

तदुक्तम्-“ततश्च पुरुषाभावात्” इति । तदसत्, सामग्र्यन्तराभावात्, विधि-
मुखेन कार्यमुखेन वा गुणानामप्रतीतेः; इन्द्रियादिस्वरूपमेव ह्यन्यनिरपेक्षमर्थावि-
संवादिज्ञानोत्पादकम्, अञ्जनादीनां च दोषापगमे व्यापारः, न गुणाधाने । ननु
इन्द्रियादिस्वरूपमप्रामाण्येऽप्यस्त्येव । सत्यम्; दोषसमवधाने तु सामग्र्यन्तराद्
विलक्षणकार्योत्पत्तिः । उक्तं च भाष्ये “तदन्तर्गतो दोषो मिथ्याभावस्य हेतुः”
इति । अथैवं कस्मान्न भवति—इन्द्रियादिस्वरूपमेवान्यनिरपेक्षं व्यभिचारिज्ञानो-
त्पादकम् ? गुणसमवधाने तु सामग्र्यन्तरमर्थाविसंवादिज्ञानोत्पादकम् ? कार्यं हि
गुणदोषयोः सद्भावे प्रमाणम्; तदेवमप्युपपद्यत एव । सत्यमेवम्, अन्वय-
व्यतिरेकाभ्यां तु विज्ञानोत्पादकमेव त्रैरूप्यानुमानादौ प्रामाण्योत्पादकं दृष्टम् ।
प्रत्यक्षेऽपि तत्सम्भवात् तदेवोत्पादकम्, अर्थान्तरपरिकल्पनायां प्रमाणाभावात्;
विपर्ययज्ञानरूपं तु कार्यमिन्द्रियादिस्वरूपादनुत्पद्यमानं सामग्र्यन्तरं कल्पयतीत्यनव-
द्यम् । सामग्र्यन्तरनिषेधपरतां चास्य श्लोकस्य दर्शयिष्यति तत्र तत्र प्रदेशे
स्वयमेव “प्रामाण्यं तत्र गुणतो नैव स्यात्” इत्यादौ । ज्ञानोत्पादकस्यैव प्रामा-
ण्योत्पादकत्वं दर्शयिष्यती—



“चोदनाजनिता बुद्धिः प्रमाणं दोषवर्जितैः ।  
करणैर्जन्यमानत्वाल्लिङ्गाप्तोक्त्यक्षबुद्धिवत् ॥  

प्रत्ययोत्पादहेतुत्वात्........॥”  इत्यादौ ।

भाष्यकारोऽपि दोषापगमे संप्रतिपत्तिं वदन् विज्ञानहेतव एव प्रामा-
ण्यस्योत्पादका इति कथयति । इतरथा ह्येवमवक्ष्यत्—गुणसमवधाने संप्रतिपत्ति-
दर्शनात्—इति “तदन्तर्गतो दोषो मिथ्याभावस्य हेतुः” इतिवत् । तत्सिद्धौ
च ज्ञानहेतूनां प्रामाण्योत्पादकत्वसम्भवात् सिद्धं वेदेऽपि प्रामाण्यम् । तत्र
“स्वतः सर्वप्रमाणानाम्” इति पूर्वार्द्धेन विज्ञानहेतूनां प्रामाण्येऽपि व्यापार इति
प्रतिज्ञातम्; उपरितनेन सामग्र्यन्तराभावस्तत्र हेतुरुक्तः; “न हि स्वतोऽसती
शक्तिः कर्तुमन्येन” विज्ञानसामग्र्यतिरिक्तेन “शक्यते” इति । श्लोके चात्मीय-
वाचकः स्वशब्द इति । अथवा इन्द्रियादिसामग्रीमात्रजन्यो बोधविशेष एव
प्रमाणम् । यदाह—“दोषापगमे संप्रतिपत्तिदर्शनात्” इति । संप्रतिपत्ति-


<pb n="055"/>

आत्मलाभे हि भावानां कारणापेक्षिता भवेत् ।  
लब्धात्मनां स्वकार्येषु प्रवृत्तिः स्वयमेव तु ॥ ४८ ॥  

शब्देन बोधविशेषमाह । स एव हि बोध्ये प्रमाणम्; तदपेक्षमेव चात्मनो
बोद्धृत्वम् । स एव हि विषयं समर्थयति, अन्वयव्यतिरेकाभ्यामव्यभिचारितापि
तमेवोत्पादयन्ती प्रमाणम् । तस्यैव चानेन सामग्र्यन्तरनिषेधेनोत्पत्तौ गुणापेक्षित्वं
निरस्तम् । तदुक्तम् “न हि स्वतोऽसतस्तस्य कुतश्चिदपि सम्भवः” इति । यत्तु
उत्पत्तौ प्रतिभासाविशेषादपवादाशङ्कायामप्रामाण्याशङ्का, तां प्रत्यक्षादिषु निराक-
रिष्यामः “दोषज्ञाने त्वनुत्पन्ने” इत्यत्र । अपौरुषेये तु वेदे स नास्त्येवेति
वक्ष्यामः—



“तत्रापवादनिर्मुक्तिर्वक्त्रभावाल्लधीयसी ।  
वेदे तेनाप्रमाणत्वं नाशङ्कामधिरोहति ॥”   इति ।

इति तत्त्वाविवेकोत्थत्रासगद्गदया गिरा ।  
जल्पतां नास्ति मर्यादा दिक् तु तावत् प्रदर्शिता ॥  

ननु गृहीतमव्यभिचाराख्यं प्रामाण्यं स्वकार्यं करोति । अर्थक्रियासंवादि-
तया च तद् गृह्येत । तस्याश्च वेदेऽसत्त्वात् प्राप्तं पुनरप्यप्रामाण्यमित्यप्रामाण्य-
माशङ्क्याह—**आत्मलाभ इति** । नैव हि प्रमाणं स्वकार्ये स्वग्रहणमरेक्षते,
अगृहीतप्रामाण्यादपि विज्ञानाद् विषयपरिच्छेदसिद्धेः । ननु न परिच्छेदमात्रं
प्रमाणकार्यम्, अप्रमाणादप्युपपत्तेः; परिच्छित्तिविशेषं तु नागृहीतप्रामाण्यं विज्ञानं
जनयति, प्रागर्थक्रियासंवादात् प्रमाणेतरकृतपरिच्छेदविशेषानुपलब्धेः । उच्यते-
न ग्रहणोत्तरकालमुत्पत्त्यवस्थातः परिच्छित्तेर्विशेषोऽवभासत इति परिच्छित्तिमात्र-
मेव प्रमाणकार्यम् । तस्मात् प्रमाणमुत्पत्तावेव विज्ञानहेतूनपेक्षते, नोत्पन्नं
स्वकार्येषु स्वग्रहणम् । तदनेन श्लोकद्वयेन स्वोत्पत्तौ स्वकार्ये च सामग्र्यन्तरं
स्वग्रहणापेक्षता च निरस्ता । अपेक्षाद्वयरहितं च प्रमाणं स्वत इत्युच्यते ।
तदिदमुक्तम्—


<pb n="056"/>

जातेऽपि यदि विज्ञाने तावन्नार्थोऽवधार्यते ।  
यावत् कारणशुद्धत्वं न प्रमाणान्तराद् भवेत् ॥ ४९ ॥  

तत्र ज्ञानान्तरोत्पादः प्रतीक्ष्यः कारणान्तरात् ।  
यावद्धि न परिच्छिन्ना शुद्धिस्तावदसत्समा ॥ ५० ॥  

तस्यापि कारणेऽशुद्धे तज्ज्ञानस्याप्रमाणता ।  
तस्याप्येवमितीत्थं तु [1]न किञ्चिद्व्यवतिष्ठते ॥ ५१ ॥  

यदा स्वतः प्रमाणत्वं तदान्यो नैव मृग्यते ।  
निवर्तते हि मिथ्यात्वं दोषाज्ञानादयत्नतः ॥ ५२ ॥  

“तत् प्रमाणं बादरायणस्यानपेक्षत्वात्” इति ॥



एवं स्वतः प्रामाण्यमभिधायेदानी परतः प्रामाण्ये दूषणमाह-**जातेऽपीति**
श्लोकत्रयेण । यद्यव्यभिचाराख्यं प्रामाण्यमगृहीतं स्वकार्यं न करोतीत्युच्यते, तदा
कार्यानुत्पत्तिप्रसङ्गः, अव्यभिचारस्यैव ग्रहीतुमशक्यत्वात्; न ह्यपरिच्छिन्ने सम्ब-
न्धिनि तत्राव्यभिचारिलक्षणः सम्बन्धः शक्यो ग्रहीतुम्, सम्बन्धिग्रहणपुरःसरत्वात्
सम्बन्धप्रतीतेः । न चायमप्रतीतसम्बन्धो बोधमात्रादर्थं प्रत्याययतीत्यान्ध्यमशेषस्य
जगतः । अथ गृहीत्वार्थं सम्बन्धग्रहणम्, एवं सत्यर्थग्रहणमपि गृहीताव्यभि-
चाराज्ज्ञानादिति प्राप्तोऽन्योन्यसंश्रयः । अथार्थक्रियातो घटं प्रतिपद्य घटज्ञानस्य
तत्राव्यभिचारो गृह्यत इति चेत्, नार्थक्रिया घटमवगमयति, घटाभावेऽपि भावात् ।
तत्साध्या तं गमयतीति चेन्न, अनवगते घटे तत्साध्यत्वस्यैवाग्रहणात् । अवगते
तु पूर्वं प्रामाण्यग्रहणाद् घटे किमुत्तरकालं प्रामाण्यग्रहणेन ? न चैवं सति सम्यग्-
ज्ञानपूर्विका प्रवृत्तिः स्यात् । अथैकस्मिन् विज्ञानेऽर्थग्रहणोत्तरकालं प्रामाण्यमव-
गम्य ज्ञानान्तरे तथाविधकारणदर्शनात् प्रामाण्यमनुमाय ततः प्रवर्तत इति चेन्न,
आलम्बनस्यापि कारणत्वेन तथाविधग्रहणे पूर्ववत् प्रसङ्गात् । न च कतिपय-
कारणतथाविधत्वेन कार्यतथाविधत्वम्, भस्मधूमाभ्यामनैकान्तिकत्वात् । नापि
कारणगुणावधारणपूर्वकमव्यभिचारित्वग्रहणम्, अनवस्थाप्रसङ्गादिति श्लोकत्रय-
स्यार्थः ॥


[1]: न कश्चित्. चौ. मु. 1.

<pb n="057"/>

तस्माद्बोधात्मकत्वेन प्राप्ता बुद्धेः प्रमाणता ।  
अर्थान्यथात्वहेतूत्थदोषज्ञानादपोद्यते ॥ ५३ ॥  

अप्रामाण्यं त्रिधा भिन्नं मिथ्यात्वाज्ञानसंशयैः ।  
वस्तुत्वाद् द्विविधस्यात्र सम्भवो दुष्टकारणात् ॥ ५४ ॥  

अविज्ञाने तु दोषाणां व्यापारो नैव विद्यते ।  
कारणाभावतस्त्वेव तत्सिद्धं नस्त्वदुक्तिवत् ॥ ५५ ॥  

दोषतश्चाप्रमाणत्वे स्वतःप्रामाण्यवादिनाम् ।  
गुणज्ञानानवस्थावन्न दोषेषु प्रसज्यते ॥ ५६ ॥  

ननु स्वतःप्रामाण्यवादिनोऽप्यपवादकदोषग्रहणे समानैवानवस्थेत्याशङ्क्याह
—**यदेति** । न तावत् [1]प्रामाण्यं स्वोत्पत्तौ स्वकार्ये वा किञ्चिदपेक्षत
इत्युक्तम् । नापि मिथ्यात्वनिवृत्तौ दोषाभावग्रहणापेक्षा, दोषज्ञानानुत्पत्तेरयत्न-
सिद्धत्वाद्दोषाभावस्य । ननु नानुपलब्धिमात्रादभावः सिद्ध्यति, तस्य दोषसद्भा-
वेऽपि मिथ्याज्ञानेषु भावादनैकान्तिकत्वात् । तस्माद्दोषाभावावधारणज्ञानमपेक्ष-
णीयम्; तदपि ज्ञानान्तरावधारितदोषाभावं प्रमाणम्; तदप्येवमित्यनवस्था ।
उच्यते-यत्र तावद्रजतविज्ञान उत्पन्ने सत्यनन्तरं दोषज्ञानमुत्पद्यते, तत्र तावन्ना-
स्त्येवानवस्था, दोषाणां कार्यद्वारेणावगमात् । यत्र तु नोत्पद्यते बाधः, तत्र
दोषाशङ्का न कार्येति परिहारं वक्ष्यति—“दोषज्ञाने त्वनुत्पन्ने” इत्यादिना ।
भवतु प्रत्यक्षादिषु दोषाशङ्का, अपौरुषेयत्वाद्वेदे सा नास्त्येव ॥



ननु यदि परिच्छित्तिः प्रमाणकार्यम्, तदेव च बोधात्मकत्वं प्रामाण्यम्,
तदा शुक्तिकायामपि रजतज्ञानं प्रमाणं प्राप्तमित्याह—**तस्मादिति** ॥



यत् पुनरिदमुक्तम् “अप्रामाण्यमवस्तुत्वान्न स्यात् कारणदोषतः” इति,
तत्राह—**अप्रामाण्यमिति** श्लोकद्वयेन । सन्देहविपर्यययोर्वस्तुत्वेन “अवस्तु-
त्वात्” इत्ययमसिद्धो हेतुः । अनुत्पत्तौ तत्सिद्धसाध्यतेति श्लोकद्वयस्यार्थः ।
तस्मादप्रामाण्यमुत्पत्तौ विज्ञानानां सामग्रीतः सामग्र्यन्तरमपेक्षते । उक्तं चैतत्
—“तदन्तर्गतो दोषो मिथ्याभावस्य हेतुः” इति ॥



स्वकार्ये च दोषावधारणपूर्वकं स्वग्रहणमपेक्षते; न चानवस्था, प्रमाणेन
दोषाणां ग्रहणात्; तच्च स्वत इति स्थितम्; तदाह—**दोषत इति** ॥


[1]: प्रामाण्योत्पत्तौ. मा

<pb n="058"/>

साक्षाद्विपर्ययज्ञानाल्लघ्व्येव त्वप्रमाणता ।  
पूर्वाबाधेन नोत्पत्तिरुत्तरस्य हि सिद्ध्यति ॥ ५७ ॥  

“अर्थान्यथात्वहेतूत्थदोषज्ञानादपोद्यते” इत्युक्तम्; कथं पुनरयमर्था-
न्यथात्वज्ञानेन पूर्वस्य बाधः ? न तावन्नाशः, सर्वज्ञानानां विनाशादप्रामाण्य-
प्रसङ्गात् । नापि कार्यप्रतिबन्धः, अर्थपरिच्छेदस्य बलादुत्पद्यमानत्वात् । न च
संस्कारोच्छेदः, बाधकप्रत्ययोत्पत्तावपि तत्कार्यस्मरणदर्शनात् । नापि सहानव-
स्थानम्, सर्वज्ञानसाधारणत्वात् । नापि फलापहारः, प्रमाणस्याबाधितत्वात्;
इतश्च, नोत्तरेण पूर्वस्य बाधः; न हि तत् पूर्वस्य मिथ्यात्वमवगमयति, अर्थान्तर-
विषयत्वात् । स्यादेतत् ‘नैतदेवम्’ इति पूर्वप्रत्ययगृहीतार्थाभावग्राहकतयोपरित-
नस्य बाधकत्वमिति । तदनुपपन्नम्; यदि तावत् कालान्तरेऽभावं गृह्णाति, ततो
विरोधाभावान्न बाधः । अथ प्रतिभास[1]मानस्यैव, तथापि सदसद्भावयोरेकस्मिन्
काले प्रतिभासमानत्वेन विरोधाभावादुभयाकारतैवास्तु, न बाधः । न चोत्तरं
प्रत्यक्षं पूर्वगृहीतस्यैवार्थस्याभावग्राहकम्, तस्य भावविषयत्वात् । न चोत्तरम-
भावाख्यमेव प्रमाणम्, पूर्वस्य सद्भावग्राहिणो विद्यमानत्वात् । सदुपलम्भकप्रमाण-
प्रत्यस्तमये सति तस्योदयः, न तु पूर्वस्मिन् प्रमाणज्येष्ठे प्रत्यक्षे सति । पूर्वस्य
प्रत्यक्षाभासत्वेनायमदोष इति चेन्न, इतरेतराश्रयत्वात् । न हि प्राक्तनस्यान्यद-
प्रामाण्ये कारणमित्याशङ्क्याह—**साक्षादिति** । तत्र साक्षादिति विषयैकत्वमाह ।
विपर्ययज्ञानादिति विरोधम् । लध्व्येवेत्यविचारितसिद्धतामस्य दर्शयति ॥



सर्वथा ‘नैतदेवम्’ इति ज्ञान उत्पन्ने सति पूर्वज्ञाननिबन्धनो व्यवहारो
निवर्तते । प्रवृत्तिश्च फलं प्रमाणानाम् । प्रवृत्त्याख्यफलापहारश्च बाधः । किं
पुनरनेन कुर्वता तत् कृतमिति चेत्, उच्यते—तच्चेत् कृतम्, किं कार्यान्तरेण ?
इतरथा हि तदपि किं कुर्वतानेन कृतं स्यात् ? काष्ठादीनां तु तथा दर्शनात्
परमकार्येऽवान्तरकार्यान्तराश्रयणम्; यत्र च तथा दर्शनं नास्ति, तत्र नैव तदा-
श्रयणम् । [1]अथावान्तरकार्याश्रयणेऽवान्तरकार्याश्रयणं पूर्वविज्ञानगृहीतार्थाभाव-
ग्राहकतया चेति प्रक्रिया, तत्रैतत् स्याद् द्वयोः परस्परविपरीतार्थग्राहकत्वे सति
कथमुत्तरस्यैव बाधकत्वमित्याशङ्क्याह—**दुष्टेति** । यद्यपि दोषज्ञानं दोषविषयत्वेन


[1]: मानत्वस्यैव. मा.

[2]: यथावान्तर. मा.

<pb n="059"/>

दुष्टकारणवोधे तु सिद्धेऽपि विषयान्तरे ।  
अर्थात्तुल्यार्थतां प्राप्य बाधो गोदोहनादिवत् ॥ ५८ ॥  

तत्र दोषान्तरज्ञानं बाधधीर्वा परा न चेत् ।  
तदुद्भूतौ द्वितीयस्य मिथ्यात्वादाद्यमानता ॥ ५९ ॥  

स्वत एव हि तत्रापि दोषज्ञानादमानता ।  
दोषज्ञाने त्वनुत्पन्ने [1]नाशङ्का निष्प्रमाणिका ॥ ६० ॥  

पूर्वस्माद्भिन्नविषयम्, तथापि दोषाणामयथार्थज्ञानहेतुत्वात्तज्ज्ञानादन्यथात्वमर्थस्य,
पूर्वज्ञानात्तथात्वमिति एकार्थत्वमस्तीति विरोधः, यथा क्रत्वर्थपुरुषार्थत्वेन भिन्न-
विषययोरपि चमसगोदोहनयोरवान्तरव्यापारैक्येन बाध्यबाधकभावः ॥



इदानीम् “अर्थान्यथात्वहेतूत्थदोषज्ञानादपोद्यते” इत्यस्योत्सृष्टस्यापवाद-
माह—**तत्र दोषान्तरज्ञानमिति** ॥



नन्वेवं सति तृतीयविज्ञानादस्य प्रामाण्यमिति परतः प्रामाण्यमित्याशङ्क्याह
—**स्वत एव हि**त्यर्धेन । नन्वेवं तर्हि निश्चितस्यापि विज्ञानस्य बाध्यमानतया
व्यभिचारस्यापि दृष्टत्वादित्याशङ्कायामाश्वासो न युक्तः; यत्राप्यधुना दोषज्ञानं
नोत्पद्यते, तत्रापि कालान्तरादिषु कदाचिदुत्पद्यत इत्याशङ्क्याह—**दोषज्ञान**
इत्यर्धेन । अयमभिप्रायः—[2]यत्तावदुभयकोटिसंस्पर्शितया अनवधारितैकान्तिकं
विज्ञानमुत्पद्यते, तस्य युक्तमप्रामाण्यम् । यत् पुनः ‘इदमित्थम्’ इति वस्तुतथा-
त्वनिश्चायकमुत्पद्यते, न च बाधकप्रत्ययः, कारणदोषज्ञानं वा; तत्रेयमाशङ्का
क्वचिद्व्यभिचारदर्शनात् ‘अन्यथाभावः स्यात्’ इति न युक्ता विवेकिना कर्तुम् ।
कथं हि ‘तथा’ इति संप्रत्ययादवगम्यमानोऽर्थः अन्यथैव, अन्यथापि वा स्यात्-
इत्याशङ्कां विवेकी कुर्यात्, प्रतीतिविरोधात् ? नन्वेवं सति कारणदोषज्ञानादपि
मिथ्यात्वाशङ्का न प्राप्नोति, प्रतीतिविरोधादेव । उच्यते—नास्माभिः कारणदोष-
ज्ञानात् संशय उत्पाद्यते; किं तर्हि ? कारणदोषज्ञानात् सर्वेषामेव प्रमाणभूतात्


[1]: न शङ्क्या निष्प्रमाणता. चौ. मु.

[2]: न तावत्. मा.

<pb n="060"/>

एवं त्रिचतुरज्ञानजन्मनो नाधिका मतिः ।  
प्रार्थ्यते तावदेवैकं स्वतःप्रामाण्यमश्नुते ॥ ६१ ॥  

संशयः प्रत्यात्मसिद्ध एव । यत्त्वनुत्पन्न एव संशयः क्वचिद्व्यभिचारदर्शनात् बला-
दुत्पाद्यते, अत्र प्रतीतिविरोधः ॥



नन्वेवं सति बाधकस्यापि बाधकान्तरदर्शनात् का परिनिष्ठेत्याशङ्क्याह—
**एवं त्रिचतुरेति** ॥



सैषा प्रक्रिया—ननु भवतु दोषादप्रामाण्यम्, तथापि शब्द एव चोदना
ज्ञाने दुष्टं कारणम्; ते हि स्वसामर्थ्यमनुरुध्यमानास्तिरस्कृतान्यार्थानयथार्थान्
प्रत्ययान् जनयन्ति ‘अङ्गुल्यग्रे हस्तियूथशतमास्ते’ इति । अतोऽनपेक्षितार्थ-
ज्ञानजननस्वभावत्वादर्थासंस्पर्शिनः शब्दा इति । ननु चक्षुरादयोऽपि हि विपर्यय-
ज्ञानं जनयन्त्येव, न चार्थासंस्पर्शिनः । नैतदेवम्; इन्द्रियदोषा विपर्ययज्ञानहेतवः,
नेन्द्रियम्; शब्देऽपि वक्तृदोषाः सङ्क्रान्ता विपर्ययस्य कारणमिति चेन्न, आप्त-
प्रयुक्तादप्यङ्गुल्यग्रादिवाक्यात् प्रत्ययोत्पत्त्यविशेषात् । नन्वाप्ता नेदृशानि वाक्यानि
प्रयुञ्जते, प्रयुञ्जाना वानाप्ताः स्युः । नैतत् सारम् । एवमपि वक्तृदोषाणा-
मयथार्थज्ञानकारणत्वासिद्धिः, व्यतिरेकासिद्धेः । यदि हि वक्तृदोषाभावे सत्य-
प्यर्थशून्यान्यपि वाक्यानि प्रयुञ्जीरन्, न चायथार्थप्रत्ययान् वुर्युः, ततोऽन्वय-
व्यतिरेकाभ्यां वक्तृदोषाजत्वात् शाब्दस्य स्यात् । यदा तु [1]पुनरनाप्तत्वाभावेऽ-
मीषामप्रयोगः, तत् किं शब्दाभावादयथार्थज्ञानानुत्पत्तिः, आहोस्विद् दोषा-
[2]भावादिति सन्दिग्धो व्यतिरेकः । शब्दे तु निश्चितः, सत्यपि दोषे शब्दानुच्चारणे
मिथ्याज्ञानानुत्पत्तेः । न चाप्तत्वमीदृग्वाक्यप्रयोक्तृत्वेन विरुध्यते, तथाविधशब्दो-
च्चारणे सत्यप्याशयदोषाभावादनाप्तत्वायोगात् । तथा हि—आप्तोऽपि कस्मै
चिदुपदिशति—न त्वया अननुभूतार्थं वाक्यं प्रयोक्तव्यम् यथा अङ्गुल्यग्रादि-
वाक्यम्; यानि वञ्चकमतिकल्पितानि तथावाक्यानि विनोदसुखार्थानि <q>गन्धमाद-
नादि</q>वर्णकवदाप्तैरेव प्रयुज्यन्ते, तत्राप्याशयदोषाभावादनाप्तत्वं नास्ति; जायते च
तेभ्योऽनपेक्षितार्थतत्त्वबुद्धिः; शब्दस्यैवैष महिमा, न वक्तृदोषाणामित्यत्र[1] निश्चयः ।


[1]: अनाप्तभावे. मा.

[2]: भावादिभिः सन्दिग्ध. मा.

<pb n="061"/>

शब्दे दोषोद्भवस्तावद्वक्त्रधीन इति [1]स्थितम् ।  
तदभावः क्वचित्तावद् गुणवद्वक्तृकत्वतः ॥ ६२ ॥  

तद्गुणैरपकृष्टानां शब्दे सङ्क्रान्त्यसम्भवात् ।  
यद्वा वक्तुरभावेन न स्युर्दोषा निराश्रयाः ॥ ६३ ॥  

अपि च, बाधकप्रत्ययोत्पत्तावपि शब्दो मिथ्याज्ञानं जनयत्येव । अतोऽर्थासंस्पर्शी
शब्दः । तदुक्तम्—



“विकल्पयोनयः शब्दा विकल्पाः शब्दयोनयः ।  
तेषामन्योन्यसम्बन्धो नार्थान् शब्दाः स्पृशन्त्यमी ॥”  

इत्याशङ्क्याह—**शब्दे दोषोद्भव इति श्लोकद्वयेन** । अयमभिप्रायः—अयथार्थ-
ज्ञानजनकत्वं दुष्टत्वम्; तच्च बाधकप्रत्ययादवसेयम्; वेदे च तस्याभावात् कुतो-
ऽर्थासंस्पर्शिता ? ननु लोक एवाङ्गुल्यग्रादिवाक्यदर्शनेन—य एव लौकिकाः
शब्दास्त एव वैदिकाः इति सा वेदेऽपि स्यात् । तदनुपपन्नम्; द्विविध एव
लौकिकः शब्दः—आप्तप्रणीतोऽनाप्तप्रणीतश्च । तत्राप्तवाक्यं नैव विपर्ययज्ञान-
मुत्पादयति; अनाप्तवाक्येऽपि वक्तृदोषाः सङ्क्रान्ता विपर्ययज्ञानहेतवः, न शब्द-
रूपम् । ननु चाप्तप्रयुक्तादप्यङ्गुल्यग्रादिवाक्याद्विपर्ययज्ञानोत्पत्तिदर्शनाच्छब्दस्यैवैष
महिमा, न वक्तृदोषाणाम् । तदनुपपन्नम्, आप्तरेवंविधवाक्याप्रयोगात् ।
यत्त्वातोऽपि कस्मैचिदुपदिशतीत्युक्तम्, तत्र निषेधपरत्वेन यथार्थतैव । [2]न त्वेवं-
विधस्य वाक्यैकदेशस्याप्युच्चारणं कार्यमित्युदाहरणविवक्षायामितिकरणावच्छिन्नस्य
शब्दपरत्वेनोपादानम्; अर्थवत्त्वे तु निषेधवाक्यतैव न स्यादिति । अपि च
अन्विताभिधानवादिन एष दोषः । अभिहितयोरपेक्षादिष्वन्वये अङ्गुल्यग्रादिषु
कुतोऽन्वयः ? अवगतिभ्रमस्तु सामान्यतोदृष्टनिबन्धनः । [3]नटादिकुपुरुषदोषकृतं
वितथत्वम् । शब्दनिबन्धने तु सर्वदा वितथत्वप्रसङ्गात् । तदुक्तम् “तत्तथ्यमेव
भवति” इति । न चेदमपि पुरुषगुणकृतम्, वक्ष्यति “गुणेभ्यो दोषाणामभावः”
इति ॥


[1]: मित्यनिश्चयः मा.

[2]: नन्वेवंविध. मा.

[3]: नट्यादिकुपुरुषदोषकृतम्.

<pb n="062"/>

पौरुषेये द्वयं दृष्टं दोषाभावो गुणास्तथा ।  
प्रामाण्यं तत्र गुणतो नैव स्यादित्युदाहृतम् ॥ ६४ ॥  

तस्माद् गुणैभ्यो दोषाणामभावस्तदभावतः ।  
अप्रामाण्यद्वयासत्त्वं तेनोत्सर्गोऽनपोदितः ॥ ६५ ॥  

प्रत्ययोत्पत्तिहेतुत्वात् प्रामाण्यं नापनीयते ।  
दोषाभावो गुणेभ्यश्चेन्ननु सैवास्थितिर्भवेत् ॥ ६६ ॥  

ननु शब्दोच्चारणमात्र एव पुरुषाणां व्यापारः; तच्च आप्तानाप्तयोस्तुल्यम्;
अर्थप्रतिपत्तिस्तु शब्दनिबन्धनैवेति तद्विपर्यये शब्दस्यैव व्यापारः, न वक्तृदोषा-
णाम् । उच्यते—विपर्ययज्ञानोत्पत्तेर्यावता तद्भावभावित्वमवगम्यते तावता तत्र
व्यापारः; सा च शब्दोच्चारणसन्निधानेऽप्यनाप्त[1]प्रयोक्तृकतां विना न दृष्टेति शब्द-
वत्तदवगमस्यापि व्यापारः; तदभावश्च पौरुषेयेषु गुणवद्वक्तृकत्वेन; चोदनायां
तु पुरुषाभावादेवेति श्लोकद्वयस्यार्थः ॥



भवतु प्रत्यक्षादिषु विज्ञानोत्पादकसामग्रीव्यतिरेकेण गुणानामभावात् स्वतः
प्रामाण्यम्; शब्दे तु विज्ञानोत्पादकसामर्थ्यातिरेकेण दोषवदाप्तप्रणीतत्वगुणसद्भा-
वात् तस्य च प्रामाण्येन सह तद्भावभावित्वदर्शनात् परतः प्रामाण्यम्, तदभावाच्च
चोदनायामप्रामाण्यम्; प्रत्यक्षादिषु स्वतः प्रामाण्यप्रतिपादनमनुपयोगीत्याशङ्क्याह-
**पौरुषेये द्वयमिति** । अयमभिप्रायः—प्रत्यक्षादिषु विज्ञानोत्पादकस्यैव प्रामाण्यो-
त्पादकत्वे प्रतिपादिते वेदेऽपि तत्सद्भावात् तत एव प्रामाण्यं युक्तमिति प्रत्यक्षादिषु
स्वतः प्रामाण्यप्रतिपादनमुपयोगि ॥



गुणानां तु प्रामाण्येन सह तद्भावभावित्वमन्यथासिद्धमिति दर्शयन्नाह—
**तस्मादिति** त्रिपाद्या । औत्सर्गिकं यद्विज्ञानोत्पादकत्वं तदपि कुतोऽनपोदित-
मित्याशङ्क्याह—**तेनोत्सर्गोऽनपोदितः** इति ॥



यतः प्रत्ययोत्पत्तिः, तद्धेतुकं प्रामाण्यमित्याह—**प्रत्ययोत्पत्तीत्यर्द्धेन** ।
एवं तर्हि प्रामाण्यावधारण इव गुणानां दोषाभावे व्यापारे सत्यनवस्थेति
चोदयति—**दोषाभाव** इत्यर्धेन ॥


[1]: प्रयोगि........तं विना. मा.

<pb n="063"/>

तदा न व्याप्रियन्ते हि ज्ञानमानतया गुणाः ।  
दोषाभावे तु विज्ञेये सत्तामात्रोपकारिणः ॥ ६७ ॥  

तत्रापवादनिर्मुक्तिर्वक्त्रभावाल्लघीयसी ।  
वेदे तेनाप्रमाणत्वं नाशङ्कामपि गच्छति ॥ ६८ ॥  

अतो वक्त्रनधीनत्वात् प्रामाण्ये तदुपासनम् ।  
न युक्तमप्रमाणत्वे कल्प्ये तत्प्रार्थना भवेत् ॥ ६९ ॥  

ततश्चाप्ताप्रणीतत्वं न दोषायात्र जायते ।  
प्रयोगाणां तु सर्वेषां वक्ष्यामः प्रतिसाधनम् ॥ ७० ॥  

एतत्परिहरति—**तदेति** ॥



प्रमाणान्तरेण विज्ञायमाना गुणाः प्रामाण्यमवतारयन्तीति युक्तानवस्था ।
दोषाभावे तु सत्तामात्रेणैवोपकुर्वन्तीति नास्त्येवानवस्था । भवतु वा प्रत्यक्षादि-
दोषाशङ्कायां कालान्तरादिषु बाधकादिप्रत्ययाशङ्का; अपौरुषेयत्वाद्वेदे नास्त्ये-
वेत्याह—**तत्रेति** ।



ननु वक्त्रभावेन आप्तप्रणीतत्वगुणसद्भावोऽपि नास्तीति कथम् “गुणेभ्यो दोषाणामभावः”
इत्याशङ्क्याह—**अत** इति ॥



न तावद् गुणाभावेन प्रामाण्याभावः; विज्ञानकरणाधीनत्वात्; तस्य च
विज्ञानकारणस्य शब्दस्य सन्निधानात् । नापि दोषभावेनाप्रामाण्यम्, वक्तुरभावेन
दोषाणामप्यभावात्; तदुक्तम्—“यद्वा वक्तुरभावेन” इति । अतश्च शब्दे
विज्ञानोत्पादकमेव प्रामाण्योत्पादकम्, नाप्तप्रणीतत्वम् । ततश्च तदभावो न
दोषाय । प्रामाण्यप्रयोजकाभावो हि अप्रामाण्यमाक्षिपति, नाप्तप्रणीतत्वाभावः ।
अत एव प्रतिसाधनान्यत्र वक्ष्यामः—“दोषवर्जितैः कारणैः जन्यमानत्वात्”
इति; प्रयोजके तु प्रत्युक्ते कुतस्तेषामवसर इति । वक्ष्यति च—“तेष्वागम-
विरुद्धत्वात्” इति; तदाह—**ततश्चाप्तप्रणीतत्वमिति** ॥


<pb n="064"/>

पौरुषेये तु वचने प्रमाणान्तरमूलता ।  
तदभावे हि तद् दुष्येदितरन्न कदाचन ॥ ७१ ॥  

तेनेतरैः प्रमाणैर्या चोदनानामसङ्गतिः ।  
तयैव स्यात्प्रामाणत्वमनुवादत्वमन्यथा ॥ ७२ ॥  

अन्यस्यापि प्रमाणत्वे सङ्गतिर्नैव कारणम् ।  
तुल्यार्थानां विकल्प्यत्वादेकं तत्र हि बोधकम् ॥ ७३ ॥  

यत्रापि स्यात् परिच्छेदः प्रमाणैरुत्तरैः पुनः ।  
नूनं तत्रापि पूर्वेण सोऽर्थो नावधृतस्तथा ॥ ७४ ॥  

सङ्गत्या यदि चेष्येत पूर्वपूर्वप्रमाणता ।  
प्रमाणान्तरमिच्छन्तो न व्यवस्थां लभेमहि ॥ ७५ ॥  

यत्तु “प्रत्यक्षाद्यगतार्थत्वात्” इत्युक्तम्, तत्राह—**पौरुषेय** इत्यर्द्धेन ।
ननु पौरुषेयस्यापि स्वत एव प्रामाण्यमुक्तम् “पौरुषेये द्वयं दृष्टम्” इत्यत्र ।
वक्ष्यति च “तच्चेत्प्रत्ययितात्” इत्यत्र “अप्रामाण्यनिवृत्त्यर्थं दोषाभावे-
पवर्णनम्” इति । किमिदमुच्यते “प्रमाणान्तरमूलता” इति ? उच्यते—
प्रमाणानत्रमूलत्वं दोषनिरासायाह, न प्रामाण्यसिद्ध्यै; तदाह—<q>तदभावे
ही</q>त्यर्धेन ॥



अपौरुषेयत्वेन चोदनायाः प्रमाणान्तराभावेऽप्यनाप्तप्रणीतत्वदोषाभावेन
प्रत्यक्षाद्यगतार्थत्वे नैवाप्रामाण्यम्, प्रत्युत प्रमाणान्तरमूलत्वमनुवादकत्वादत्र
दोषायेत्याह—**तेनेतरप्रमाणैरिति** ।



यत्रापि प्रत्यक्षादौ प्रमाणान्तरं संभवति, तत्रापि न पूर्वस्येतरसंवादात्
प्रामाण्यम्; उभयोरपि तुल्यरूपत्वादेकैकमेव तत्र बोधात्मकत्वाद्विकल्पेनार्थिनं
प्रवर्तयति नैकमितरसंवादापेक्षमित्याह—**अन्यस्यापीति** ॥



पूर्वस्य सविचिकित्सत्वेन संवादापेक्षा, एवं तर्हि तत्प्रमाणमेव न भवती-
त्याह—**यत्रापीति** ॥



यस्तु संवादादस्य प्रामाण्यं मन्यते, तस्य संवादकस्यापि संवादकापेक्षित्वे
सति अनवस्थेत्याह—**सङ्गत्येति** ॥


<pb n="064"/>

कस्यचित्तु यदीष्येत स्वत एव प्रमाणता ।  
प्रथमस्य तथाभावे प्रद्वेषः किंनिबन्धनः ॥ ७६ ॥  

श्रोत्रधीश्चाप्रमाणं स्यादितराभिरसङ्गतेः ।  

ननु नैव घटज्ञानान्तरसंवादात् प्रामाण्यम्; अपि तु उदकाहरणरूप-
क्रियासंवादात्; न च तत्र संवादापेक्षा; अर्थक्रियार्थी पूर्वस्मात् प्रवर्तमानो व्यभि-
चारदर्शनेन संवादमपेक्षते, अर्थक्रियाज्ञानस्य तु पुरुषार्थत्वादुत्पन्ने तस्मिन्न
काचिदपेक्षेत्याशङ्क्याह—**कस्यचित्त्विति** । अर्थक्रियाज्ञानस्यापि स्वप्नावस्थायां
व्यभिचारदर्शनान्न कश्चिद् घटविज्ञानाद् विशेषः । अर्थक्रियासंवादाच्च पूर्वप्रामाण्ये
मणिप्रभायामपि मणिबुद्धिः प्रमाणं स्यात् । अनुदकार्थिनश्चोदकज्ञानमप्रमाणम-
संवादात् । कूटे विजयतुङ्गज्ञानं प्रमाणं स्यात्, कतिपयार्थक्रियादर्शनात् । कस्यां-
चिदेव घटव्यक्तावुत्पन्नेऽपि घटज्ञाने कथंचिद् दैवादर्थक्रिया न कृतेति ज्ञानमप्रमाणं
स्यात् । न च तदप्रमाणमेव, घटोत्पन्नत्वेनाविसंवादात् । उक्तं च भवद्भिः—
“प्रत्यक्षमर्थाविसंवादादेव प्रमाणम्; अविसंवादश्च तस्मादात्मलाभात्” इति ।
अघटेऽपि घटज्ञानदर्शनादर्थक्रियामन्तरेण तदुत्पन्नता कथमवगम्यत इति चेत्
अनुदकाहरणे दर्शनादपि तदुत्पन्नता कथमवगम्यते ? अपि च, अर्थक्रियाज्ञान-
मप्यर्थक्रियायां घटज्ञानवदविसंवादादेव प्रमाणम्; अविसंवादश्चार्थक्रियाजन्यत्वेन;
तत्र यथैवार्थक्रियामन्तरेण घटज्ञानस्याघटेऽपि दर्शनात् तदुत्पन्नता न शक्यावगन्तुम्,
अर्थक्रियादर्शनेन तु घटमवगम्य तदुत्पन्नतावगम्यत इति पूर्वमर्थक्रियासंवादसव्य-
पेक्षम्; तथैव स्वप्नावस्थायामनर्थक्रियायामप्यर्थक्रियादर्शनाज्ज्ञानान्तरेणावगम्यैवार्थ-
क्रियामर्थक्रियाविज्ञानस्य तदुत्पन्नतावगम्यत इत्यर्थक्रियाज्ञानस्यापि ज्ञानान्तरसंवादा-
पेक्षायां कः पूर्वापरयोर्विशेषः ? अपि च, अर्थक्रियातो घटमवगम्य घटज्ञानप्रति-
बन्धावधारणं शक्यम्; अप्रतिपन्नायां त्वर्थक्रियायां कथमर्थक्रियाज्ञानस्य प्रति-
बन्धावधारणमर्थक्रियायाम् ? न तावद् घटज्ञानमर्थक्रियामवगमयति; नापि घटोऽव-
गमयति, व्यभिचारात्; नाप्यर्थक्रियाज्ञानम्, पूर्वस्मादविशेषात्; तदपि हि प्रति-
बन्धावधारणसव्यपेक्षमेवार्थक्रियामवगमयति । तदेवं पूर्वापरयोः साम्ये सति
प्रथमस्य तथाभावपरित्यागे सिद्धान्तविषयाग्रहनिबन्धनः प्रद्वेष इति श्लोकस्यार्थः ॥



अपि च यदि तावद् विजातीयकारणजनितविज्ञानसंवादात् प्रामाण्यमित्यभ्युप-
गमः, तदा शब्दरसरूपादिबुद्धीनां भिन्नविषयत्वेन संवादाभावादप्रामाण्यप्रसङ्गः;


<pb n="066"/>
स्याच्चेत्तज्जनितेनैव ज्ञानेनान्येन सङ्गतिः ॥ ७७ ॥  

वेदेऽपि सतकृत्वः स्याद् बुद्धिरुच्चारणानुगा ।  
[1]साधनान्तरजन्या तु बुद्धिर्नास्ति द्वयोरपि ॥ ७८ ॥  

यथा त्वेकेन्द्रियाधीनज्ञानान्तरनिबन्धना ।  
सङ्गतिः कारणं [2]क्लृप्ता तथा वेदेऽपि कल्प्यताम् ॥ ७९ ॥  

तस्माद् दृढं यदुत्पन्नं न विसंवादमृच्छति ।  
ज्ञानान्तरेण विज्ञानं तत् प्रमाणं प्रतीयताम् ॥ ८० ॥  

न चानुमानतः साध्या शब्दादीनां प्रमाणता ।  
सर्वस्यैव हि मा प्रापत् प्रमाणान्तरसाध्यता ॥ ८१ ॥  

ननु प्रमाणमित्येवं प्रत्यक्षादि न गृह्यते ।  

तदाह—**श्रोत्रधीरि**त्यर्धेन । समानजातीयकारणजनितविज्ञानसंवादात् प्रामाण्या-
भ्युपगमे तु वेदेऽपि तत्सद्भावात् प्रामाण्यमिति दर्शयन्नाह—**स्याच्चेदिति** ।



एतदुक्तं भवति, विजातीयकारणजनितविज्ञानसंवादो न प्रत्यक्षादौ नापि
वेदे; समानजातीयकारणजनितविज्ञानसंवादस्तु प्रत्यक्षादिवद् वेदेऽप्यस्तीत्याह—
**साधनान्तरेति** सार्धेन ॥



प्रकरणार्थमुपसंहरति—**तस्मादिति** । दृढमित्यनेन संशयस्य व्युदासः,
यदुत्पन्नमित्यनुत्पत्तेः, न विसंवादमृच्छतीति विपर्ययस्य ॥



प्रमाणान्तरसंवादेन च प्रामाण्यावधारणमानुमानिकम्, प्रमाणे प्रमाणान्तर-
संवाददर्शनात्; अनुमानेन च शब्दादीनां प्रामाण्यावधारणे तस्याप्यनुमानान्तर-
सव्यपेक्षत्वे सत्यनवस्थेत्याह—**न चानुमानत इति** ॥



[3]ननु न नीलज्ञानं नीलावभासवत् प्रामाण्यावभासमुत्पद्यते, नीलावभासश्च
प्रमाणतयावभासमानो नीलर्थिनं प्रवर्तयति । तदुक्तमन्यैरपि—“सम्यग्ज्ञान-
पूर्विका सर्वपुरुषार्थसिद्धिः” [4]इति । अर्थक्रियासंवादितया चावधारितप्रामाण्यं
विज्ञानं पुरुषं प्रवर्तयतीति परतः प्रामाण्यमिति चोदयति—**नन्विति** ॥


[1]: प्रमाणान्तर. अनन्त. मु.

[2]: प्राप्य. चौ. मु.

[3]: ननु च नील. मा.

[4]: इत्यर्थः क्रियासवादिता च. मा.

<pb n="067"/>

न चेत्थमगृहीतेन व्यवहारोऽवकल्पते ॥ ८२ ॥  

प्रमाणं ग्रहणात् पूर्वं स्वरूपेणैव संस्थितम् ।  
निरपेक्षं स्वकार्येषु गृह्यते प्रत्ययान्तरैः ॥ ८३ ॥  

तेनास्य ज्ञायमानत्वं प्रामाण्ये नोपयुज्यते ।  
विषयानुभवो ह्यत्र पूर्वस्मादेव लभ्यते ॥ ८४ ॥  

अप्रमाणं पुनः स्वार्थग्राहकं रयात् स्वरूपतः ।  
निवृत्तिस्तस्य मिथ्यात्वे नागृहीते परैर्भवेत् ॥ ८५ ॥  

तत्र परिहारमाह—**प्रमाणमिति** त्रिपाद्या । न तावदुत्पत्तौ स्वग्रहणम-
पेक्षते, नापि विषयपरिच्छित्तिलक्षणे स्वकार्ये, अगृहीतप्रामाण्यादपि विज्ञानाद्
विषयपरिच्छेदसिद्धेः । तदुक्तम्—“आत्मलाभे हि भावानाम्” इति । पुरुष-
प्रवृत्तिलक्षणस्तु व्यापारः परिच्छिन्ने वस्तुनि स्मरणाभिलाषपूर्वको न प्रमाणम् ।
तदुक्तमन्यैरपि—“स्मरणादभिलाषेण व्यवहारः प्रवर्तते” इति । यदि तर्हि न
गृह्यते, ततस्तस्य सद्भाव एव नास्ति; असतश्च कथं कारणत्वमित्याशङ्क्य परि-
हरति—**गृह्यते प्रत्ययान्तरैरिति** ॥



ननु च प्रत्ययान्तरैः प्रामाण्यग्रहणेऽनवस्थेत्युक्तम्-“सङ्गत्या यदि चेष्येत”
इति । अतः कथमुच्यते “गृह्यते प्रत्ययान्तरैः” इति ? अयमाशयः—
बाधकादिनिवृत्तौ सत्यां, अर्थपरिच्छित्त्यन्यथानुपपत्त्या ज्ञानमनुमीयमानं प्रमाणभूत-
मनुमीयत इति । अवधारणं तु सत्यम्, कार्यानुपयोगीत्याह—**तेनास्येति**
“[1]आत्मलाभे हि भावानाम्” इत्यर्थविषयपरिच्छित्तौ स्वग्रहसापेक्षत्वं निरस्तम् ।
अधुना पुरुषप्रवृत्तिलक्षणे व्यापार इत्यपौनरुक्त्यम् ॥



बाधकादिप्रत्ययगृही[2]तमिथ्यार्थं तु घटज्ञानं प्रवर्तमान निवर्तयतीति परतो-
ऽप्रामाण्यम्; मिथ्यात्वावधारणात्तु पूर्वं तदपि ग्राहकमेवोत्पन्नम्, उत्पत्तौ प्रमाण-
तदभावयोर्विशेषाभावादित्याह—**अप्रमाणमिति** सार्धेन ।



यदि प्रमाणान्तरगृहीतं मिथ्यात्वं स्वकार्यं करोतीति परतोऽप्रामाण्यमुच्यते,
परस्यापि तर्हि मिथ्यात्वग्राहकानुमानसम्भवात् परतोऽप्रामाण्यं प्रसज्येत । तदुक्तम्-


[1]: भावे च भावा. मा.

[2]: तमित्यथः. मा

<pb n="068"/>

न ह्यर्थस्यातथाभावः पूर्वे[1]णात्तस्तथात्ववत् ।  
तत्राप्यर्थान्यथाभावे धीर्यद्वा दुष्टकारणे ॥ ८६ ॥  

तावतैव च मिथ्यात्वं गृह्यते नान्यहेतुकम् ।  
उत्पत्त्यवस्थं चैवेदं प्रमाणमिति मीयते ॥ ८७ ॥  

अतो यत्रापि मिथ्यात्वं [2]परेभ्यः प्रतिपादयेत् ।  
तत्राप्येतद् द्वयं वाच्यं न तु साधर्म्यमात्रकम् ॥ ८८ ॥  

चोदनार्थान्यथाभावं कुर्वतश्चानुमानतः ।  
तज्ज्ञानेनैव यो बाधः स कथं विनिवार्यते ॥ ८९ ॥  

तन्मिथ्यात्वादबाधश्चेत् प्राप्तमन्योन्यसंश्रयम् ।  
नानुमानादतोऽन्यद्धि बाधकं किञ्चिदस्ति ते ॥ ९० ॥  

न चान्यैरग्रहेऽर्थस्य स्यादभावो रसादिवत् ।  
तेषां जिह्वादिभिर्यस्मान्नियमो ग्रहणेऽस्ति हि ॥ ९१ ॥  

“स्वर्गयागादि” इत्याशङ्क्याह—**तत्रेति** सार्धेन । बाधकप्रत्ययकारणदोषज्ञाने
मिथ्यात्वे प्रमाणम्, अतो नाप्रयोजकमनुमानमित्यभिप्रायः । वक्ष्यति च
“हेतुद्वयप्रयुक्ते च मिथ्यात्वे” इति ॥



यथा चात्मना प्रतिपन्नं तथा परस्यापि प्रतिपादनीयम्, न तु साधर्म्यमात्रं
प्रयोक्तव्यमित्याह—**अतो यत्रापीति** ॥



आगमविरुद्धं चेदमनुमानमित्याह—**चोदनेति** ॥



न चागमस्य मिथ्यात्वेनागमविरोधः परिहर्तुं शक्यते; अनुमानेनैव तस्य
मिथ्यात्वम्, तन्मिथ्यात्वे चानुमानस्यागमविरोधाभावात् प्रामाण्यमित्याह—
**तन्मिथ्यात्वादिति** ॥



अपि त “[3]प्रत्यक्षाद्यगतार्थत्वात्” इति च प्रत्यक्षादिभिश्चोदनार्थस्या-
प्रतीयमानत्वादिति हेत्वर्थः; न च चोदनैकप्रमाणस्य प्रत्यक्षादिभिरगृह्यमाणत्वेना-
भावः शक्यो वक्तुम्, रसस्यापि चक्षुरिन्द्रियजनितविज्ञानेनाप्रतीयमानस्याभाव-
प्रसङ्गादित्याह—**न चान्यैरिति** ॥


[1]: णोक्तस्त. मा.

[2]: परेण प्रतिपाद्यते. अनन्त. मु.

[3]: क्षाद्यर्थत्वा. मा.

<pb n="069"/>

तद्धियैवार्थबोधश्चेत् तादृग्धर्मे भविष्यति ।  
ममासिद्धमितीदं तु वेदाज्जातेऽवबोधने ॥ ९२ ॥  

वक्तुं न द्वेषमात्रेण युज्यते सत्यवादिना[1] ।  
द्वेषादसंमतत्वाद् वा न च स्यादप्रमाणता ॥ ९३ ॥  

न चात्मेच्छाभ्यनुज्ञानभ्यां प्रामाण्यमवकल्पते ।  
अग्निदोहादिदुःखस्य न ह्यप्रत्यक्षतेष्यते ॥ ९४ ॥  

न चाभिला[2]षिकं ज्ञानं प्रामाण्येनावधार्यते ।  
तस्मादालोकवद् वेदसर्वसाधारणे सति ॥ ९५ ॥  

नैवं विप्रतिपत्तव्यं बौद्धादेर्वक्ष्यतेऽन्तरम् ।  
पुरुषाशक्तितस्तत्र सापवादत्वसम्भवः ॥ ९६ ॥  

वेदस्यापौरुषेयत्वे सिद्धा त्वेवं प्रमाणता ।  
कर्तृमत्त्वे तु वेदस्य सम्यङ्मिथ्यात्ववादिभिः ॥ ९७ ॥  

अथ तत्र समानजातीयकारमजनितविज्ञानसंवादात् तस्य सद्भावः, तद्वेदेऽपि
समानमित्याह—**तद्धि**यैवेत्यर्धेन ।



अथ यस्य वादिनो य एवागमः प्रमाणत्वेनाभिमतः तस्य तदागमविरोध
एवोद्भवनीयः, न च चोदना बौद्धस्य प्रमाणत्वेनाभिमतेत्याशङ्क्याह—<q>ममासिद्ध
मिति</q> । न हि प्रत्यय उत्पन्ने सति विनैव बाधकप्रत्ययेन ‘ममायं प्रमाणत्वेन
नाभिमतः’ इति शक्यं वक्तुमित्यर्थः ।



न ह्यभ्युपगमानभ्युपगमौ प्रामाण्याप्रामाण्ये लक्षणमित्याह—**द्वेषादिति** ।



अत्रैवोदाहरणमाह—**अग्निदाहादीति** ।



तदेवं प्रामाण्ये सति विना कारणेन विप्रतिपत्तिरयुक्तेत्याह—**तस्मादिति**
त्रिपाद्या ।



चैत्यवन्दनादिवाक्ये तु पौरुषेयत्वादनाप्तप्रणीतत्वे सति कारणदोषसद्भा-
वादप्रामाण्यमित्याह—**बौद्धादेरिति** त्रिपाद्या ॥



अपौरुषेयत्वाद् वेदस्य नास्ति कारणदोषज्ञानमित्याह—**वेदस्ये**त्यर्धेन ।
ये तु पुरुषं प्रकल्प्य ‘तद्वचनादाम्नायस्य प्रामाण्यम्, अनाप्तप्रणीतत्वेन चाप्रामाण्यम्’
इति वदन्ति, तेषां बह्वी कल्पनेत्याह—**कर्तृमत्त्व इति कल्प्य**मन्तेन ।


<pb n="070"/>

कर्ता गुणाश्च दोषाश्च महाजनपरिग्रहः ।  
एवमादि विना युक्त्या कल्प्यं मीमांसकैः पुनः ॥ ९८ ॥  

इदानीमिव[1] सर्वत्र दृष्टान्नाधिकमिष्यते ।  
एवंभूतस्य वेदस्य ज्ञानोत्पत्तिं प्रकुर्वतः ॥ ९९ ॥  

स्वरूपविपरीतत्वसंशयौ भाष्यचारितौ ।  
निराकरिष्यते चापि दुष्टकारणकल्पना ॥ १०० ॥  

पुरुषाभावतस्तेन तद्द्वारेणाप्यशङ्कितौ ।  
तथा सत्यतथाभावो बुद्ध्यनुत्पत्तिमाश्रितः ॥ १०१ ॥  

तत्र विप्रतिषिद्धत्वं ब्रवीतीत्येवमादिना ।  
यथादृष्टार्थपादित्वं तच्चेत् प्रत्ययितादिति ॥ १०२ ॥  

अपौरुषेयाभ्युपगमे तु तस्य सिद्धत्वान्न काचित् कल्पनेत्याह—<q>मीमांस-
कैरितीतीष्यत</q> इत्यन्तेन ।



अत एवंनूतस्यापौरुषेयत्वेन निरस्तदोषाशङ्कस्य बुद्ध्युत्पादकत्वेनानवग[2]
तानुत्पत्तिलक्षणत्प्रामाण्यस्य यदि परं संशयविपर्ययरूपमप्रामाण्यमाशङ्क्येत, तदपि
“न चाग्निहोत्रं जुहुयात् स्वर्गकामः” इत्यादिभाष्यद्वयेन निवारितमित्याह—
**एवंभूतस्येति** ।



तत्रैतत् स्यात्—यद्यपीदानीं संशयविपर्ययौ न स्तः, तथापि कदाचित्
स्यातामित्याशङ्क्याह—**निराकरिष्यत इति** । दुष्टकारणारब्धे ह्याशङ्कापि स्यात्;
अनाप्तानुप्रवेशश्च शब्दे दोषः; स च सम्बन्धग्रन्थे निराकरिष्यते; अतस्तद्द्वारे-
णाप्याशङ्का न युक्तेत्यर्थः ।



एवं सति यत् पूर्वं प्रत्यक्षवादिनाभिहितम्—“नन्वतथाभूतमपि” इति,
तस्य बुद्ध्यनुत्वात्तेत्व विषयः परिशिष्यते; तस्य च “विप्रतिषिद्धमिदम्” इति
भाष्येणानुभवविरोधोद्भावनं दूषणम्, न जात्युत्तरं दूषणमित्याह—**तथा सतीति** ।



एवं प्रतिज्ञादुषणपरं भाष्यम्—“यत्तु लौकिकं वचनम्” इति,
तद्व्याचष्टे—**यथादृष्टार्थेति** । प्रत्ययितस्येन्द्रिय[3]नन्यज्ञानमूलं यद्वाक्यं तदवित-
थमेवेति साध्यविकलता दृष्टान्तस्य ।


[1]: मेव. मा.

[2]: निवारयिष्यते. चौ. मु.

[3]: यवाक्यं. तदपि कथम्. मा.

<pb n="071"/>

इन्द्रियेति तु मूलं चेदस्यास्तीत्येवमव्रवीत् ।  
द्रष्ट्टत्वसत्यवादित्वे तच्चेत् प्रत्ययितादिति ॥ १०३ ॥  

दृश्यमानार्थवादित्वे स्यादनाप्तोक्तिपत्यता ।  
एवं त्वेकाङ्गवैकल्यात् प्रत्युदाहरणस्थितिः ॥ १०४ ॥  

एकैकाभावमात्रे स्यादाप्तत्वैन्द्रियकत्वयोः ।  
अप्रत्ययितपक्षे स्यादन्द्रियस्याप्यसत्यता ॥ १०५ ॥  

एवं तावत् स्वमतेन भाष्यं व्याख्यायाधुना परमतेन भाष्यं व्याख्यास्यन्नाह-
**द्रष्ट्टत्वे**त्यर्धेन । यथार्थं च प्रतिपादनम्, स एव प्रत्ययित-
शब्देनोच्यते; तस्य यद्वाक्यं [1]तदवितथमेवेति साध्यविकलता दृष्टान्तस्य ॥



एवं तर्हि “इन्द्रियविषयं वा” इत्यनर्थकम्, प्रत्ययितशब्देनैव तत्सिद्धे-
रित्याशङ्क्याह—**दृश्यमाने**त्यर्धेन । अप्रत्ययितस्यापि यद्वाक्यं श्रोतुरिन्द्रियविषयं
तस्यापि तथात्वेन साध्यविकलतेत्यवयवद्वयेन वाक्यद्वयोपलक्षणम् । न त्ववय-
वद्वयोपलक्षितमेकं वाक्यमित्यर्थः ।



तदेतदनन्तरोक्तं [2]दूषयितुमाह—**एवं त्विति** । अस्मत्पक्ष उभयविशेषण-
सम्भवे एकमुदाहरणम्, तस्यैकाङ्गविकलत्वेन प्रत्युदाहरणद्वयम्—“अथाप्रत्ययि-
तादनिन्द्रियविषयं वा” इति । भवत्पक्षे त्वेकैकोपलक्षितमुदाहरणद्वयम् । तत्रै-
कैकोपलक्षणाभाव[3]मात्रे एकैकमेव प्रत्युदाहरणमिति स्थितिः—“अथाप्रत्ययिताद-
निन्द्रियविषयं वा” इति ।



तत्र को दोष इत्याह—**अप्रत्ययितेति** सपादश्लोकेन ।



“तच्चेत्प्रत्ययितात्” इत्यस्य यत् प्रत्युदाहरणम् “अथाप्रत्ययितात्” इति
तत् “इन्द्रियविषयं वा” इत्यस्याप्रत्ययितवाक्यप्रामाण्योदाहरणस्य बाधकम्;
“इन्द्रियविषयं वा” इत्यस्य च यत् प्रत्युदाहरणम् “अनिन्द्रियविषयं वा” इति
तदपि “तच्चेत्प्रत्ययितात्” इत्यस्य श्रोतु[4]रनिन्द्रियविषयोदाहरणस्य बाधकम्;


[1]: तदपि कथम्. मा.

[2]: दृष्टेयितुम्. मा.

[3]: त्रेकैव प्रत्यु....अथा. मा.

[4]: तुरिन्द्रिय. मा.

<pb n="072"/>

अनिन्द्रियत्वपक्षे वा सत्प्रत्ययितभाषितम् ।  
व्याहतग्रन्थतैवं स्यात् तस्मात् पूर्वेण सत्यता ॥ १०६ ॥  

परेण मूलसद्भाव इन्द्रियेति तु दर्शितः ।  
अप्रामाण्यनिवृत्त्यर्थं दोषाभावोपवर्णनम् ॥ १०७ ॥  

गुणात् प्रामाण्यमित्येवं तत्पूर्वं सुनिराकृतम् ।  
पूर्वत्र प्रतिषिद्धत्वान्नैतत् प्रामाण्यकारणम् ॥ १०८ ॥  

समुच्चयार्थो वाशब्दः पूर्वस्मि[1]न्नितरत्र तु ।  
विकल्पेनोभयोराह प्रत्युदाहरणे पृथक् ॥ १०९ ॥  

शक्येऽप्यसत्ये मिथ्यात्वं दृष्टं सत्येऽप्य[2]शक्तिके ।  

तथा च परस्परव्याहतग्रन्थतेति । तस्मात् पूर्वमेव शोभनमित्याह—**तस्मादिति**
त्रिपाद्या । तस्मादवयवद्वयोपलक्षितमेवेदमुदाहरणं युक्तमित्यर्थः ।



ननु च प्रत्ययितत्वमर्थावितथत्वे कारणमुक्तं भाष्ये “तच्चेत्प्रत्ययितात्”
इति, तथा सति परतः प्रामाण्यमित्याशङ्क्याह—**अप्रामाण्येति** सार्धेन ।
प्रत्ययितत्वेन दोषाभावादप्रामाण्यनिवृत्तिं दर्शयतीत्यर्थः ।



यद्यवयवद्वयोपलक्षितमेकमुदाहरणम्, कथं तर्हि “तच्चेत्प्रत्ययितादिन्द्रिय-
विषयं वा” इति [3]विकल्पार्थो वाशब्द इत्याशङ्क्याह—<q>समुच्चयार्थो वाशब्दः
पूर्वस्मिन्निति</q> ।



प्रत्युदाहरणे तु यो वाशब्दः स विकल्पेनोभयोरवयवयोः प्रत्युदाहरणं
प्रतिपादयतीति विकल्पार्थमुपेत्याह—**इतरत्र तु** इति सशेषार्धेन ॥



प्रत्ययितादिति किं प्रत्यक्षादिविषयमपि वाक्यमसत्यवादिनो मिथ्येत्याह-
**शक्येऽप्यसत्ये मिथ्यात्वमिति** । इन्द्रियविषयं वेत्यस्य प्रत्युदाहरणम्—<q>“दृष्टं
सत्येऽप्यशक्तितः”</q> इति । प्रत्ययितवचनमित्ययोग्यार्थं विषयेऽप्रमाणमित्यर्थः ।


[1]: न्नुत्तरत्र च. चौ. मु.

[2]: शक्तितः. मा

[3]: कल्पस्तत्रार्थो. मा.

<pb n="073"/>
नानेन वचनेनेह सर्वज्ञत्वनिराक्रिया ॥ ११० ॥  

वचनादृत इत्येवमपवादो हि संत्रितः ।  
यदि षड्भिः प्रमाणैः स्यात् सर्वज्ञः केन वार्यते ॥ १११ ॥  

एकेन तु प्रमाणेन सर्वज्ञो येन कल्प्यते ।  
नूनं स चक्षुषा सर्वान् रसादीन् प्रतिपद्यते ॥ ११२ ॥  

यज्जातीयैः प्रमाणैस्तु यज्जातीयार्थदर्शनम् ।  
भवेदिदानीं लोकस्य तथा कालान्तरेऽप्यभूत् ॥ ११३ ॥  

यत्राप्यतिशयो दृष्टः स स्वार्थानतिलङ्घनात् ।  
दूरसूक्ष्मादिदृष्टौ स्यान्न रूपे श्रोत्रवृत्तिता ॥ ११४ ॥  

“अशक्यं हि तत् पुरुषेण ज्ञातुमृते वचनात्” इति । केचिदेतद् भाष्यं
सर्वज्ञनिराकरणपरत्वेन व्याचक्षते, तान् प्रत्याह—**नानेनेति** । सर्वज्ञनिराकरण-
द्वारेण ‘चोदनैव’ इत्ययमंशः साधयितुमभिप्रेतः; प्रतिज्ञासूत्रे च तत्साधनम-
सम्बद्धमित्यभिप्रायः ॥



अपि च न तावत् प्रत्यक्षादिभिरभावपर्यन्तैः यः सर्वानर्थान् जानाति सोऽनेन
निषिध्यते, “ऋते वचनात्” इत्यपवादाश्रयणात्; न च तन्निराकरणे
किञ्चित् प्रयोजनम्, तत्सद्भावे ‘चोदनैव’ इत्यस्याविरोधादित्याह—**यदी**त्यधेन ।



नापि रूपरसादीनतीतानागतवर्त[1]मानांश्चक्षुरिन्द्रियजनितविज्ञानेन यो गृह्णाति
सोऽनेन निषिध्यते, अतितुच्छत्वेनानिराकार्यत्वात् । तस्य कथमतितुच्छता ?
कारणाभावेन तथाविधज्ञानाभावात्; न हि चक्षुरिन्द्रियमेवंविधज्ञानोत्पादकत्वेन
लोके दृष्टमिति वक्रोक्त्या दर्शयन्नाह—**एकेन त्विति** ॥



अथ बुद्धसम्बन्धि चक्षुरिन्द्रियमेवंविधज्ञानोत्पादकमित्युच्येत, तत्राप्याह—
**यज्जातीयैरिति** । [2]तदनेवंप्रमाणरूपमध्यपतितं बुद्धसम्बन्धि चक्षुरिन्द्रियमेवं-
विधज्ञानोत्पादकं न भवति, चक्षुष्ट्वात्, अस्मदादिचक्षुर्वंत् ॥



यत्राप्यतिशयदर्शनेन निरतिशयातिशयकल्पना, तत्रापि स्वविषयापरित्यागे-
नैव अतिशयदर्शनमित्याह—**यत्राप्यतिशय इति** ॥


[1]: मानम् मा.

[2]: दनेन प्रमाणरूप....तितम्. मा.

<pb n="074"/>

भविष्यति न दृष्टं च प्रत्यक्षस्य [1]मनागपि ।  
सामर्थ्यं नानुमानादेर्लिङ्गादिरहिते क्वचित् ॥ ११५ ॥  

सर्वज्ञकल्पनान्यैस्तु वेदे चापौरुषेयता ।  
[2]तुल्यवत् कल्पिता येन तेनेदं संप्रधार्यताम् ॥ ११६ ॥  

सर्वज्ञो दृश्यते तावन्नेदानीमस्मदादिभिः ।  
निराकरणवच्छक्या [3]न चासीदिति कल्पना ॥ ११७ ॥  

[4]ननु हेयोपादेयग्राहकस्य विज्ञानस्यास्त्येकं कारणं भावना; किमुच्यते
कारणानुपलब्ध्या कार्याभाव इति ? भावनाजन्यप्रत्यक्षं धर्माधर्मग्राहकत्वेन तैरिष्टम् ।
यथोक्तम्—“भावनाफलतः स्पष्टम्” इति । हेयोपादेयविज्ञानं चैत्यवन्दनादि-
वाक्यप्रामाण्यसिद्ध्यर्थं तस्येष्टम्, न त्वन्यविषयस्य । तदुक्तम्—



“हेयोपादेयतत्तवस्य साभ्युपायस्य वेदकः” इति ।



उक्तं [5]च सद्धर्मे—“पश्याम्यहं भिक्षवो दिव्येन चक्षुषा सुगतिं दुर्गतिं
च” इति । [6]दिव्यग्रहणं चर्ममयचक्षुर्निवृत्तिद्वारेण भावनाप्रतिपत्त्यर्थमेव तस्येष्ट-
मित्याशङ्कां श्लोकेन निराकर्तुमाह—**भविष्यतीति** । अयमभिप्रायः-प्रमाणान्तर-
प्रतिपन्ने वस्तुनि भावना भवति; न चायमर्थः प्रत्यक्षेण प्रतीयते, भविष्यत्त्वात्;
नाप्यनुमानेन[7] तत्पूर्वकत्वात्; न च प्रत्यक्षानुमानाभ्यामन्यत् प्रमाणमस्ति ॥



एवं सर्वज्ञाभावे प्रमाणमभिधायेदानीं तत्सद्भावे प्रमाणं नास्तीत्याह—
**सर्वज्ञकल्पनेति** ॥



ये तु सर्वज्ञकल्पनावदपौरुषेयकल्पनापि न प्रामाणिकीत्याहुः चार्वाकादयः[8]
तान् प्रति तत्र वैलक्षण्यमाह—**सर्वज्ञो दृश्यत इति** ।



ननु सर्वपुरुषदर्शनप्रत्यक्षनिवृत्त्या नाभावः प्रतीयते, सर्वपुरुषप्रत्यक्ष**निवृत्तेर**-
गृह्यमाणत्वात्, ग्रहणे वा तस्यैव [7]ग्रहीतुरसाधारण्यप्रसङ्गात्; नाप्येतत् प्रत्यक्ष-


[1]: प्रमा गवि. मा.

[2]: तुल्यता. चौ, अनन्त, मु.

[3]: न चाविदित. मा.

[4]: नदुष्टेयो. मा.

[5]: सधर्मे पश्याम्येहं. मा.

[6]: द्रव्यग्रहणं चर्ममलच. मा.

[7]: मानेतत्पूर्वकत्वाच्चेत्प्र. मा.

[8]: दयः....तत्र. मा.

[9]: षनिवृत्त्यनि. मा.

[10]: तुमशक्यत्वव्र. मा.

<pb n="075"/>

न चागमेन [1]सर्वज्ञस्तदीयेऽन्योन्यसंश्रयात् ।  
नरान्तरप्रणीतस्य प्रामाण्यं गम्यते कथम् ॥ ११८ ॥  

न चाप्येवंपरो नित्यः शक्यो लब्धुमिहागमः ।  
नित्यश्चेदर्थवादत्वं तत्परे स्यादनित्यता ॥ ११९ ॥  

आगमस्य च नित्यत्वे सिद्धे तत्कल्पना वृथा ।  
[2]यतस्तं प्रतिपद्यन्ते धर्ममेव ततो नराः ॥ १२० ॥  

योऽपीन्द्रियार्थसम्बन्धविपये सत्यवादिताम् ।  
दृष्ट्वा तद्वचनत्वेन [3]श्रद्धेयेऽर्थेऽपि कल्पयेत् ॥ १२१ ॥  

निवृत्त्या, तस्यासद्भावेऽपि भावात् मातापितृव्यपदेशनिबन्धनवत् । [4]तदुक्तम्
“हन्त ! हतोऽसि मातापितृव्यपदेशनिबन्धनस्याप्रत्यक्षत्वात्[5]”—इतीयमनालो-
चितपौर्वापर्यस्यानुपासितगुरोः परिचोदना; यतो नानेन प्रत्यक्षनिवृत्तिरभावे प्रमाण-
मुच्यते, अपि तु सर्वज्ञसद्भावे प्रमाणं नास्तीति सकलस्य तात्पर्यम् । आसीत् सर्वज्ञ
इत्यत्रापि नास्ति प्रमाणम्; नासीत् सर्वज्ञ इत्यत्र त्वनुमानमेव प्रमाणम्-अतीतोऽपि
कालः सर्वज्ञशून्यः, कालत्वादिदानीन्तनकालवत् ॥



आगमोऽपि पुरुषप्रणीतः सर्वज्ञसद्भावग्राहको नास्तीत्याह—**न चेति** ॥



नापि नित्यागमगम्यत्वम्, तत्परे सत्यनित्यत्वात्; अतत्परे च [6]तत्रा-
प्रामाण्यादित्याह—**न चाप्येवमिति** ॥



सिद्धे चागमस्य नित्यत्वे तत एव धर्माधर्मौ प्रमास्येते, किमन्तर्गडुना
सर्वज्ञेनेत्याह—**आगमस्येति** ॥



इदानीं तदीयमेवानुमान सद्भावे प्रमाणं दूषयितुमुपन्यस्यति स्म—
**योऽपीति** । प्रमाणान्तरगोचरार्थप्रतिपादके हि क्षणिकादिवाक्ये बुद्धोक्तत्वं
प्रमाणत्वेन व्याप्तमुपलब्धम्, इदानीं चैत्यवन्दनादिवाक्येऽपि तदुपलभ्यमानं
साधयतीत्यर्थः ॥


[1]: तदीयोऽन्य. मा.

[2]: यत्ततः प्रतिपत्स्यन्ते. मा.

[3]: अद्धेयार्थे. अनन्त. मु.

[4]: तदुत्तरं हन्त. मा.

[5]: त्वादितियदाना. मा.

[6]: तत्र प्रामा. मा.

<pb n="076"/>

तेनापि पारतन्त्र्येण साधिता स्यात् प्रमाणता ।  
प्रामाण्यं चेत् स्वयं तस्य कापेक्षान्येन्द्रियादिषु ॥ १२२ ॥  

यथैवात्रेन्द्रियादिभ्यः परिच्छेदात् प्रमाणता ।  
श्रद्धेयेऽपि तथैव स्यान्न स्वातन्त्र्येण लभ्यते ॥ १२३ ॥  

यथा च तेषां सत्यत्वं सिध्यत्येतेन हेतुना ।  
तथान्यानवबुद्धार्थप्रमाण्याभावसाधनम् ॥ १२४ ॥  

अश्रद्धेयार्थसत्यत्वं श्रद्धेये [1]चाप्यसत्यता ।  
पूर्वज्ञानानुवादित्वं दृष्टान्तवदिहेष्यताम् ॥ १२५ ॥  

अपि चालौकिकार्थत्वे सति पुंवाक्यहेतुकम् ।  
[2]मिथ्यार्थं वेदवाह्यानां स्यादन्योन्यसपक्षता[3] ॥ १२६ ॥  

तत्र हेतोर्बुद्धोक्तत्वस्याप्रजोजकत्वं नाम दूषणमाह—**तेनापीति** । प्रमा-
णान्तरसंवादप्रयुक्तं हि क्षणिकादिवाक्ये प्रामाण्यम्, न बुद्धोक्तत्वादित्यर्थः ॥



किं तत इत्याह-**यथैवेति** । यदेव हि[4] क्षणिकादिवाक्येषु प्रमाणान्तर-
संवादरूपं प्रामाण्यस्य प्रयोजकम्, तदेव चैत्यवन्दनादिवाक्येषूपलभ्यमानं प्रामाण्यं
साधयति; न बुद्धोक्तत्वमित्यर्थः ॥



इदानी[5]मुपगम्य प्रयोजकत्वं विरुद्धतामाह—**यथा च तेषामिति** । तदेवं
विरुद्धत्वमुद्भावनीयम्—चैत्यवन्दनादिवाक्यं धर्मि, प्रमाणान्तरानवबुद्धेऽर्थे न प्रमा-
णमिति साध्यो धर्मः, बुद्धोक्तित्वात्, क्षणिकादिवाक्यवत् ॥



एतदेव विरुद्धत्वं प्रमाणान्तरेणोद्भावयति स्म-**अश्रद्धेयार्थसत्यत्वमिति** ॥



[6]सत्प्रतिसाधनश्चायं हेतुरित्याह—**अपि चेति** । चैत्यवन्दनादिवाक्यं[7]
मिथ्यार्थमिति साध्यो धर्मः, अतीन्द्रियार्थप्रतिपादकत्वे सति पुंवाक्यत्वादिति हेतुः,
[8]केशोल्लुञ्छनादिवाक्यवदिति दृष्टान्तः ॥


[1]: वार्थसत्यता. मा.

[2]: मिथ्यात्वं वेदवाक्यानाम्. चौ. अनन्त. मु.

[3]: न्यं सपक्षतः चौ. मु.

[4]: हि कर्मणिकादि. मा.

[5]: जपगम्य प्रयोजनकत्वम्. मा.

[6]: सप्रतिस्वान. मा.

[7]: वाक्यत्वं मिथ्यैतदिति. मा.

[8]: केशोज्जरादि. मा.

<pb n="077"/>

धर्माधर्मातिरिक्तार्थे प्रामाण्यं च प्रसज्यते ।  
साङ्ख्यादिषु च जीवत्सु दृष्टान्तो [1]दुर्लभस्त्वया ॥ १२७ ॥  

[2]अलौकिकार्थवादित्वात् पुंवाक्यत्वे सतीति च ।  
परस्परमपेक्ष्यैव [3]बौद्धादेः स्यान्मृषार्थता ॥ १२८ ॥  

वदेदेवं च यो नाम वादी प्रथमसङ्गतः ।  
तस्यापि हेतुः स्यादेप भवन्तं प्रत्यसंशयम् ॥ १२९ ॥  

बुद्धादीनामसार्वज्ञ्यमिति सत्यं वचो मम ।  
मदुक्तवाद् यथैवाग्निरुष्णो भास्वर इत्यपि ॥ १३० ॥  

प्रत्यक्षं च मदुक्तत्वं त्वया साध्या तदुक्तता ।  
तेन हेतुर्मदीयः स्यात् सन्दिग्धासिद्धता तव ॥ १३१ ॥  

प्रत्यक्षाद्यविसंवादि प्रमेयत्वादि यस्य च ।  
सद्भाववारणे शक्तं को नु तं कल्पयिष्यति ॥ १३२ ॥  

इदमपरं विरुद्धत्वोद्भावनम्—<q>धर्माधर्मातिरिक्तेऽर्थे प्रामाण्यं च प्रसज्यत
इति</q> । तत्तु “अश्रद्धेयार्थसत्यत्वम्” इत्यनेनैव गतत्वात् पुनरुक्तमित्युपेक्षणीयम् ।
साध्यविकलश्चायं दृष्टान्त इत्याह—**सांख्यादिष्वि**त्यर्धेन ।



पूर्वोक्तस्यैव प्रतिसाधनस्य विशेषणविशेष्यभावान्यत्वेन पुनरुपन्यास इत्याह
—**अलौकिकार्थवादित्वादिति** ॥



यदि वा प्रयोजकमपि बुद्धोक्तत्वं चैत्यवन्दनादिवाक्यसत्यताद्वारेण सर्वज्ञतां
साधयतीति, हन्त ! तर्हि मदुक्ततापि सर्वज्ञभावं साधयेदित्याह-**वदेदेवमिति** ॥



तद्दर्शयति—**बुद्धादीनामसार्वज्ञ्यमिति** । बुद्धः सर्वज्ञो न भवतीति
[4]मदीयं वाक्यं धर्मि, सत्यमिति साध्यो धर्मः, मदुक्तत्वादिति हेतुः, उष्णोऽग्नि-
रित्यादिवाक्यवदिति दृष्टान्तः ॥



चैत्यवन्दनादिवाक्येषु च [5]बुद्धोक्तत्वं सन्दिग्धत्वादसिद्धम्; बुद्धः सर्वज्ञो
न भवति इत्यत्र तु मदुक्तता प्रत्यक्षेति विशेष इति दर्शयति—**प्रत्यक्षं चेति** ॥



यस्य च सद्भाववारणं प्रमेयत्वादयोऽपि कर्तुं समर्थाः, तस्य सद्भावं
कः साधयतीत्याह—**प्रत्यक्षाद्यविसंवादीति** ॥


[1]: भोऽस्य च. चौ. अनन्त. मु.

[2]: वाचित्वं नृवा. चौ. अनन्त. मु.

[3]: बुद्धादेः मा.

[4]: तदीयम्. मा.

[5]: बुद्धोक्तं स. मा.

<pb n="078"/>

न चापि स्मृत्यविच्छेदात् सर्वज्ञः परिकल्प्यते ।  
विगानाच्छिन्नमूलत्वात् कैश्चिदेव परिग्रहात् ॥ १३३ ॥  

सर्वज्ञोऽसाविति ह्येव [1]तत्काले च बुभुत्सुभिः ।  
तज्ज्ञानज्ञेयविज्ञानरहितैर्गम्यते कथम् ॥ १३४ ॥  

कल्पनीयाश्च सर्वज्ञा भवेयुर्बहवस्तव ।  
य एव स्यादसर्वज्ञः स सर्वज्ञं न बुध्यते ॥ १३५ ॥  

सर्वज्ञोऽनवबुद्धश्च येनैव स्यान्न तं प्रति ।  
तद्वाक्यानां प्रमाणत्वं मूलाज्ञानेऽन्यवाक्यवत् ॥ १३६ ॥  

रागादिरहिते चास्मिन् निर्व्यापारे व्यवस्थिते ।  
देशनान्यप्रणीतैव स्यादृते प्रत्यवेक्षणात् ॥ १३७ ॥  

न चाष्टकादिवत् सर्वज्ञसद्भावे स्मरणं प्रमाणम्, विच्छिन्नमूलत्वादित्याह-
**न चापीति** । अविच्छिन्नमूला हि स्मृतिः प्रमाणोपस्थापनेन प्रमाणीभवति; इयं
तु सर्वज्ञस्मृतिर्विगीता कैश्चिदेव शाक्यभिक्षुभिः परिगृहीतत्वान्न मूलकल्पनायालम् ।
अष्टकादीनां तु विशेषं समस्तभवदीयस्मरणविपर्ययेण वक्ष्यामः ।



इदानीं सर्वज्ञाभावे युक्तितः प्रमाणमाह—**सर्वज्ञ इति** । भवद्भिर्हि बुद्धः
सर्वज्ञोऽभीष्टो नान्यः; ततश्च तज्ज्ञानज्ञेयविज्ञानरहितैः बुद्धज्ञानविज्ञेयक्षणिक-
शून्यदुखात्मकत्वादिविषयज्ञानवर्जितैरतीतानागतवर्तमानैः पुरुषैः सर्वज्ञग्रहणासम्भ-
वात् सर्वप्रमाणाभावेनाभावः प्रतीयत इत्यर्थः । तदयं प्रयोगार्थः—त्रिकालवर्तिनः
पुरुषाः कालत्रयेऽपि सर्वज्ञं न गृह्णन्ति, तज्ज्ञानज्ञेयविज्ञानरहितत्वात्, अस्मदा-
दिवत्, यश्च न कदाचित् गृह्यते, स नास्ति शशविषाणवदिति ॥



[2]अथैतद्ग्रहणसिद्ध्यर्थं सर्वज्ञान्तरमिष्यते, ततस्तस्य कल्पनायामनवस्था
स्यात्; न चैतद् दृष्टमित्याह—**कल्पनीयाश्चेति** ॥



न चानवगत एव सर्वज्ञः सत्तामात्रेण क्वचिदुपयुज्यते; यावत् स न
विज्ञातस्तावत् तद्वाक्यानां मूलाभावान्न प्रामाण्यम्, इतरपुरुषवाक्यवदित्याह—
**सर्वज्ञ इति** ॥



इदानीं भवतु नाम सर्वज्ञः, तथापि तस्य वीतरागस्य निर्व्यापारत्वेनानुपदेश-
कत्वाद् विप्रणीता एवैताश्चैत्यवन्दनादिदेशनाः, विना प्रत्यक्षादिभिः प्रत्यवेक्षणादि-
त्याह—**रागादिरहित इति** । तदनेन बुद्धोक्तत्वादित्यस्य हेतोरसिद्धत्वमुक्तम् ॥


[1]: काले तु. चौ. मु.

[2]: हणविध्यर्थम्. मा.

<pb n="079"/>

सान्निध्यमात्रतस्तस्य पुंसश्चिन्तामणेरिव ।  
निस्तरन्ति यथाकामं कुड्यादिभ्योऽपि देशनाः ॥ १३८ ॥  

एवमाद्युच्यमानं तु श्रद्दधानस्य शोभते ।  
कुड्यादिनिःसृतत्वाच्च नाश्वासो देशनासु नः ॥ १३९ ॥  

किं [1]नु बुद्धप्रणीताः स्यु किमु कैश्चिद् दुरात्मभिः ।  
अदृश्यैर्विप्रलम्भार्थं पिशाचादिभिरीरिताः ॥ १४० ॥  

एवं यैः केवलं ज्ञानमिन्द्रियाद्यनपेक्षिणः ।  
सूक्ष्मातीतादिविषयं जीवस्य परिकल्पितम् ॥ १४१ ॥  

नर्ते तदागमात् सिध्येन्न च तेनागमो विना ।  
दृष्टान्तोऽपि न तस्यान्यो नृषु कश्चित् प्रवर्तते ॥ १४२ ॥  

नित्यागमावबोधोऽपि प्रत्याख्येयोऽनया दिशा ।  
न हि तत्रापि विश्रम्भो [2]दष्टोऽनेन कृतोऽथ वा ॥ १४३ ॥  

**सान्निध्यमात्रत** इत्यादि । श्लोकत्रये[3] न तिरोहितमिवास्ति ॥



एवं शाक्यसर्वज्ञं निराकृत्य संप्रत्यर्हत्सर्वंज्ञ निराकर्तुमाह—**एवं यैरिति** ॥



एवं ह्याहुः क्षपणकाः—स्वभावत एवातीतानागतवर्तमानार्थग्रहणशक्त
आत्मा; तस्य धर्माधर्मोपात्तं शरीरमावरणम्; इन्द्रियाण्यपि तस्यावृतप्रदेशाः; न
पुनरर्थग्रहणे स तान्यपेक्षते; स यदा धर्माधर्मक्षयादपगतशरीरसम्बन्धः केवलो
भवतिं, तदास्यावरणापाये समं तावत् स्वाभाविकमतीतानागतसूक्ष्मविप्रकृष्टार्थविषयं
ज्ञानं भवति; [4]अतोऽर्हन्तः सर्वज्ञा इति; तदनेन निरस्यति स्म—**नर्त इति** ।
अत्र वस्तुन्यागमोऽनुमानं वा प्रमाणं स्यात्; न तावदागमः, नित्यस्य भवद्भिरेवा-
निष्टत्वात्; तत्कृतिश्चेदितरेतराश्रयप्रसङ्गात्—न विना आगमेन तस्य सिद्धिः, न
च तेन विना आगमस्य प्रामाण्यं यतः । नाप्यनुमानम्, दृष्टान्ताभावात्; न
ह्येवमतिशयवान् कश्चित् पुमानुपलभ्यते ।



येऽप्याहुर्वेदान्तवादिनः—सृष्ट्यादौ नित्य एवागमः सुप्तप्रतिबुद्धन्यायेन
हिरण्यगर्भस्य प्रतिभातः; ततः प्रभृत्येषा स्वाध्यायपरम्परेति, तदेतदपि निराकर्तु-
माह-**नित्यागमावबोधोऽपीति** । अनया दिशेत्यनेन क्षपणकन्यायोऽतिदिश्यते ॥


[1]: किन्तु. चौ. अनन्त. मु.

[2]: लोके दृष्टः श्रुतोऽथवा. मा.

[3]: त्रयेनाति. मा.

[4]: असावर्हन्तः मा.

<pb n="080"/>

सर्वदा चापि पुरुषाः प्रायेणानृतवादिनः ।  
यथाद्यत्वे न विस्रम्भस्तथातीतार्थकीर्तने ॥ १४४ ॥  

स्वप्नादिज्ञानवच्चापि प्रत्ययोऽस्यागमार्थयोः  
भवेदिति सशङ्कानां प्रामाण्यं गम्यते कथम् ॥ १४५ ॥  

पुरुषातिशयश्चेष्टः सैव चागमनित्यता ।  
कल्पितं स्मरणं [1]चास्य जन्मान्तरनिबन्धनम् ॥ १४६ ॥  

ग्राह्यत्वे चागमस्यैवं द्वेषोऽर्थग्रहणे वृथा ।  
यो ह्यनुच्चरितं शब्दं गृह्णात्यर्थेऽस्य का कथा ॥ १४७ ॥  

पुमांस्तावत् स्वतन्त्रः स्यादर्थग्रहणवादिनाम् ।  
आगमप्रतिभाने तु पारतन्त्र्यं द्वयोरपि ॥ १४८ ॥  

न तावदनभिव्यक्तशब्दग्रहणसमर्थपुरुषसद्भावेऽनुमानं प्रमाणम्, दृष्टान्ता-
भावात्; नापि हिरण्यगर्भवाक्यमेव प्रमाणम्, विप्रलम्भभूयिष्ठत्वात् पुरुषाणाम्;
अद्यत्ववच्चातीतेऽपि काले विप्रलम्भभूयिष्ठा एव पुरुषा इति दर्शयति—<q>सर्वदा
चापीति</q> ॥



भवतु वा तस्यागमविषयं ज्ञानम्; तत्तु स्वप्नज्ञानतुल्यमप्याशङ्क्येतेत्याह—
**स्वप्नादीति** ॥



अर्हत्सर्वज्ञपक्षाच्च कल्पनागुरुत्वेन पापीयानयं पक्ष इत्याह—<q>पुरुषातिशय
इति</q> ॥



यदि तावन्नित्यागमग्रहणरूपं प्रतिभानमभिप्रेतम्, तच्चानभिव्यक्तं शब्दं
गृह्णातीत्याशयकल्पना, आगमस्य चापौरुषेयत्वकल्पना स्थितैव; अथापि जन्मान्त-
रानुभूतस्मणरूपं प्रतिभानम्, तथाप्यशेषसंस्कारोच्छेदलक्षणत्वान्मरणस्य जन्मान्त-
रानुभूतं च स्मर्यत इत्यदृष्टपूर्वम्; ‘[2]एवं सः’ इति यदि परद्वेषोऽत्र सर्वज्ञपरि-
त्यागे कारणमित्याह—**ग्राह्यत्वे चेति** । उभयत्राप्यदृष्टसामर्थ्यं कल्पनीयम् ।
इयं कल्पना मम रोचते, नेयम्—इति प्रद्वेषः ॥



बौद्धपक्षादपि पापीयानय पक्ष इत्याह-**पुमांस्तावदिति** । बुद्धस्य तावत्
स्वातन्त्र्यं धर्माधर्मौ प्रति, आगमस्य तु चैत्यवन्दनादेरस्वतन्त्रता । हिरण्यगर्भस्ताव-


[1]: चान्यजन्मा.

[2]: एवं सति यदि. मा.

<pb n="081"/>

अनेकपुरुषस्थत्वादेकत्रैव च जन्मनि ।  
ग्रहणस्मरणाद् वेदे न स्वातन्त्र्यं विहन्यते ॥ १४९ ॥  

अन्यथाकरणे चास्य बहुभिः स्यान्निवारणम् ।  
एकस्य प्रतिभानं तु कृतकान्न विशिष्यते ॥ १५० ॥  

अतश्च संप्रदाये [2]च नैकः पुरुष इष्यते ।  
बहवः परतन्त्राः स्युः सर्वे ह्यद्यत्ववन्नराः ॥ १५१ ॥  

एवं च कल्पयन्त्यन्ये यावदागमसिद्धये ।  
तावन्न कल्पयत्येतत् समत्वं जैमिनेः परैः ॥ १५२ ॥  

दागमाद्धर्मं प्रतिपद्यते, आगमस्य तु तत्प्रतिभातत्वेन प्रामाण्यमित्यनयोः पारतन्त्र्यम् ॥



इदानीं हिरण्यगर्भेण सह सुप्तप्रतिभानस्य वैलक्षण्यमाह—<q>अनेकपुरुषस्थ-
त्वादिति</q> । अनेकपुरुषस्थत्वादित्यनेनैकस्य स्वातन्त्र्यं नास्तीत्युक्तम् । एकत्रैव च
जन्मनि ग्रहणस्मरणादित्यनेनाप्येतत् प्रतिपादयति-स्मरणमिदम्, न प्रतिभानम्;
तच्चोपपन्नमेकजन्मन्याहितसंस्कारस्येति ॥



मीमांसकपक्षेऽपि कथमनादौ संसारे नायं वेदोऽपभ्रष्ट इति चेदित्या-
शङ्क्याह—**अन्यथाकरण** इत्यर्धेन । एकपुरुषप्रतिभानपक्षे तु सर्वमेव तु संभव-
तीत्याह—**एकस्ये**त्यर्धेन ॥



अतश्चाध्ययनमपि नैकस्मात् कर्तव्यं सम्भवत्प्रमादनिदानमित्याह-**अतश्चे**-
त्यर्धेन । युधिष्ठिरकालापभ्रंशस्यैव वेदस्येदानीमनेकाध्येतृधारणमिति चेदित्या-
शङ्क्याह—**बहव** इत्यर्धेन । तदयं प्रमाणार्थः-अतीतोऽपि कालः पारतन्त्र्याध्ये-
तृयुक्तः, कालत्वाद्, इदातीन्तनकालवत् ॥



**एवं चेति** । यदुक्तं कैश्चित्-यथा सर्वज्ञकल्पना निष्प्रमाणिका तथा वेद-
स्यापौरुषेयतेति, तदेवमुक्तेन न्यायेन यथा सर्वज्ञकल्पनायां प्रमाणं नास्ति, तथो-


[1]: बहुभ्यः चौ, मु. मा.

[2]: दायेऽपि. मा.

[3]: सर्वेऽप्य. मा.

<pb n="082"/>

न हि दृष्टाधिकं किंचित् प्रामाण्ये तेन कल्प्यते ।  
अप्रामाण्यनिमित्ते [1]च परस्यादृष्टकल्पना ॥ १५३ ॥  

[2]दृष्टप्रामाण्यबाधश्च नास्तिकस्य प्रसज्यते ।  
उत्पन्ने सति विज्ञाने बलाद् बाधप्रकल्पना[3] ॥ १५४ ॥  

साधिते पुरुषाभावे निर्दोषज्ञानजन्मनः ।  
प्रत्यक्षान्नास्तिकैर्वाच्यो विशेषश्चोदनाधियः ॥ १५५ ॥  

क्तम्; वेदस्य तु पौरुषेयत्वे प्रमाणं वक्तव्यम्ः नापौरुषेयत्वे, तस्य दृश्यमानत्वा-
देव सिद्धेः । एवं सिद्धे वैषम्ये यत् साम्यमुच्यते तदेतावता-यावच्चैत्यवन्दनादि
वाक्यप्रामाण्यसिद्ध्यर्थम् “अग्निहोत्रं जुहोति” इत्येवमादिवाक्याप्रामाण्यसिद्ध्यर्थं
च कल्पयन्ति तावदयं जैमिनिः वेदप्रामाण्यसिद्ध्यर्थं न कल्पयतीत्येतावदेवात्र[4]
समत्वं जैमिनेः परैः ॥



तदेतदाह-**न ही**त्यर्धेन ।



बोधकत्वादेव प्रामाण्यं न चेत् बाधकारणदोषज्ञानाभ्यामपोद्यते; भवति च
चोदनातो ज्ञानम्, न च बाधक उत्पद्यते, पुरुषाभावेन च कारणदोषा अपि न
सन्ति; प्रत्युत यो नास्तीत्यप्रामाण्यं चोदनाया वदति, तस्य दृष्टव्याघातोऽदृष्ट-
कल्पनागौरवं च । बोधकत्वान्निरपवादं प्रामाण्यमुक्तम्, तस्य कर्ता न दृश्यते,
सोऽदृष्टः कल्पित इत्याह—**अप्रामाण्यनिमित्त** इति ।



पूर्वोक्तमेव दृष्टहान[6]मदृष्टकल्पनं च स्पष्टयति-**उत्पन्न** इत्यर्धेन ॥



वक्तव्यश्च नास्तिकेनाभिमतप्रामाण्येन प्रत्यक्षेण सह चोदनाया विशेष
इत्याह—**साधित** इति । नास्तिकास्तावत् प्रत्यक्षस्य प्रामाण्यमिच्छन्ति; यावत्
तत्र प्रामाण्यसामग्री दोषविरहबोधकत्वलक्षणा, सा सकला चोदनाजनिते
विज्ञानेऽस्त्येव; यतो न शब्दस्य स्वतो दोषत्वम्, पुरुषद्वारकाश्च ये दोषास्तान्
सम्बन्धग्रन्थे निराकरिष्यामः ॥


[1]: च प्रामाण्या. मा षु पर. चौ, अनन्त. मु

[2]: बुद्धप्रामाण्य दृष्टेश्च. मा.

[3]: नात्. मा.

[4]: त्र...........तदेत. मा.

[5]: नास्तीत्यादिप्रा. मा.

[6]: दृष्टहान्यदृष्ट. मा.

<pb n="083"/>

उपदेशोऽन्यथा न स्यादतीन्द्रियनिबन्धनः ।  
तस्य कर्ता न चेद् दृष्टः सोऽर्थ इत्यर्थकल्पना ॥ १५६ ॥  

यद् वानुमानमेवेदमुपदेशित्वमुच्यते ।  
[1]दृष्टार्थपूर्वताव्याप्तं व्यतिरेकोऽस्य नन्विति ॥ १५७ ॥  

अन्यथाप्युपपन्नत्वं व्यामोहादिति कथ्यते ।  
लिङ्गस्य व्यभिचारो वा [2]बालवाक्येऽपि दर्शनात् ॥ १५८ ॥  

“नन्वविदुषामुपदेशो नावकल्पतेः उपदिष्टवन्तश्च मन्वादयः” इति
पूर्वपक्षभाष्यम् । तदनेन सर्वज्ञसद्भावेऽर्थापत्तिरनुमानं वा प्रमाणमुपन्यस्तम् ।
अर्थापत्तिं तावदाह-**उपदेशोऽन्यथेति** । योऽयमतीन्द्रियार्थप्रतिपादक उपदेशः-
“चैत्यवन्दनात् स्वर्गो भवति” “अष्टका कर्तव्या” इत्येवमादि, तत्प्रमाणं
वचनान्यथानुपपत्त्यैव तत्प्रणेतुर्बुद्धादेस्तदर्थदर्शनमस्तीत्येव प्रतीयते ।



अनुनानमाह-**यद्वेति** त्रिपाद्या । अष्टकाचैत्यवन्दनादिविषय उपदेशो
धर्मी, दृष्टार्थपूर्व इति साध्यो धर्मः, पूर्वशब्दः कारणवाची, उपदेशत्वादिति हेतुः,
उभयप्रसिद्धाप्तप्रणीतोपदेशवदिति दृष्टान्तः । दृष्टार्थपूर्वताभावे हेतुप्युपदेशलक्षणो
नास्तीत्याह-**व्यतिरेकोऽस्य नन्वितीति** । “नन्वविदुषामुपदेशो नावकल्पते”
इत्यस्य[2] प्रतीकेन ग्रहणमुपन्यस्तम्-**नन्विति** । तदयमाक्षिप्तान्वयो न व्यतिरेकः;
पक्षधर्मत्वं च “उपदिष्टवन्तश्च मन्वादयः” इत्युक्तम् ॥



“उपदेशो हि व्यामोहादपि भवति” इति सिद्धान्तभाष्यम्, तद् व्याचष्टे
**अन्यथे**त्यर्धेन । अर्थापत्तिप्रयोगपक्षे व्यामोहादप्युपदेशो घटत इत्यन्यथाप्युपपत्ति-
र्दर्शिता । अथानुमानं पूर्वपक्षवादिना प्रयुक्तम्, तत्राप्याह-<q>लिङ्गस्य व्यभिचारो
वेति</q> । यदि तावत् प्रत्यक्षदृष्टपूर्वत्वं साध्यते, तदोपदेशलक्षणस्य[4] व्यभिचरणाद-
नैकान्तिकत्वमाह-**बालवाक्येऽपि दर्शनादिति** ॥


[1]: अदृष्टार्थवता, मा.

[2]: क्ये नि. अनन्त. क्यनि. चौ. मु.

[3]: स्य केन. मा.

[4]: स्य साध्यकार. मा.

<pb n="084"/>

वेदाज्ज्ञात्वोपदिष्टं चेदित्येवं सिद्धसाधनम् ।  
वेदादपीत्यनेनोक्तं मन्वादेश्चैतदिष्यते ॥ १५९ ॥  

अन्यथा संविदानोऽपि विवक्षत्यन्यथा यतः ।  
तस्मादेकान्ततो नास्ति पुंवाक्यात् तद्धियां गतिः ॥ १६० ॥  

भ्रान्तस्यान्यविवक्षायामन्यद् वाक्यं हि [1]दृश्यते ।  
यथाविवक्षमप्येतत् तस्मान्नैव प्रवर्तते ॥ १६१ ॥  

वक्तृधीराप्तवाक्येन[2] गम्यतेऽन्यत्र विप्लुतिः ।  
तेनोत्सर्गापवादाभ्यां वचसः शक्तिरुच्यते ॥ १६२ ॥  

अथोपदेशत्वेन वेदपूर्वकत्वं साध्यते तत्राप्याह-**वेदाज्ज्ञात्वेति** । पक्षैक-
देशेऽष्टकावाक्ये सिद्धसाध्यत्वं दर्शितम्; वेदादपीति “असति व्यामोहे वेदादपि
भवति” इत्यस्य प्रतीकेन ग्रहणम् ॥



इदानीं चोदनालौकिकवाक्ययोः वैलक्षण्यप्रतिपादनपरम् “अपि च पौरुषे-
याद् वचनादेवमयं पुरुषो वेदेति भवति प्रत्ययः, नैवमर्थः” इति तस्यायमर्थः—
न लौकिकवाक्यस्य बाह्येऽर्थे प्रामाण्यम्; क्व तर्हि ? वक्तृज्ञान इति । तद्
विकल्प्य दूषयितुमाह-**अन्यथेति** । वक्तृज्ञानप्रतिपादनपरं वा लौकिकं वाक्यं
स्यात्-यं[3] यमर्थं प्रतिपादयति, सोऽनेन प्रतिपन्नः विवक्षाप्रतिपादनपरं वा ? न तावद्
विज्ञानं प्रतिपादयति, व्यभिचारात्; यतोऽन्यथापि प्रतिपन्नमन्यथा प्रतिपादयन्तो
दृश्यन्ते लौकिकाः ॥



विवक्षामपि व्यभिचरतीत्याह-**भ्रान्तस्येति** । अथान्यार्थप्रतिपादनविवक्षाया-
मपि प्रमादादन्यद् वाक्यमुच्चारयति ॥



एवं दूषिते समर्थयितुमाह-**वक्तृधीरिति** । “अपि च पौरुषेयाद् वचनात्”
इत्याप्तवाक्यविषयमिदं द्रष्टव्यम; येनोपरितनं भाष्यमनाप्तवाक्यस्य वक्तृज्ञानेऽपि
विप्लवमाह-“विप्लवते खल्वपि कश्चित् पुरुषकृताद् वचनात्” इति । तेनेदृशं सामर्थ्य-
मुत्सर्गापवादरूपेण भाष्येण वाक्यद्वयस्योक्तम् । आप्तवाक्यस्य वक्तृज्ञाने प्रामाण्यम्;


[1]: च. चौ. अनन्त. मु.

[2]: वाक्येषु. चौ. मु.

[3]: यद्ययमर्थम्. मा.

<pb n="085"/>

पदार्थरचनायत्तो वाक्यार्थप्रत्ययोद्भवः ।  
विवक्षापूर्वविज्ञानवशाच्च रचनाकृतिः ॥ १६३ ॥  

विवक्षान्तरयुक्ता हि कुर्वाणा रचनान्तरम् ।  
आवापोद्वाप[1]योगेन दृश्यन्तेऽर्थेषु मानवाः ॥ १६४ ॥  

तेनार्थप्रत्ययोत्पादे श्रोतुर्जातेऽपि वाक्यतः ।  
ज्ञातो नूनमनेनेति वक्तुर्ज्ञाने मतिर्भवेत् ॥ १६५ ॥  

आप्तोक्तिकारणं कंचिदनुयुङ्क्ते नरं यदा ।  
तदा च निर्दिशत्याप्तं स जानात्येतदित्यसौ ॥ १६६ ॥  

तज्ज्ञानान्तरितत्वाच्च शब्दास्तावदुदासते ।  

यतो यथार्थदर्शनप्रतिपादनमाप्तत्वम्, न त्वयथार्थदर्शनम्, यथादर्शनं च प्रतिपाद-
नादिति । अनाप्तवाक्यस्य तु बाह्यार्थवद् वक्तृज्ञानेऽपि [3]न प्रामाण्यमस्तीत्यर्थः ॥



इदानीं यथा वक्तृज्ञाने प्रामाण्यम्, तथा प्रतिपादयितुमाह—**पदार्थेति** ।
प्रत्यक्षादिना तावदर्थं विषयीकरोति, ततस्तं प्रतिपादयितुं विवक्षति, ततस्तत्प्रति-
पादनसमर्थां पदरचनां करोति, ततस्तस्मात् पदरचनात्मकाद् वाक्यात् प्रत्येति
श्रोता; तदनेन विवक्षाद्वारेण वक्तृज्ञानकार्यत्वं पदरचनात्मकस्य वाक्यस्य प्रदर्शित-
मव्यभिचारसिद्ध्यर्थम् ॥



इदानीं तदेवान्वयव्यतिरेकाभ्यां प्रदर्शयितुमाह-**विवक्षान्तरयुक्ता हीति** ॥



कार्यं च पदरचनात्मकं वाक्यं कारणे वक्तृज्ञाने प्रमाणमित्याह-**तेनेति** ॥



लोकेऽपि च वक्तृज्ञानपरतैव वाक्यस्य प्रतीयत इत्याह-<q>आप्तोक्तिकारण-
मिति</q> ॥



भवतु विवक्षा यावत्पर्यन्तमर्थे प्रतीयमाने प्रामाण्यम्, किमिति परित्यज्यत
इत्याशङ्क्याह—**तज्ज्ञाने**त्यर्धेन । वक्तृज्ञानेनान्तरित[4]त्वान्न बाह्यार्थे वाक्यस्य
प्रामाण्यमित्यर्थः । कथं तर्हि वाक्यार्थे प्रामाण्यम्, कथं च तन्निबन्धनो व्यवहारः


[1]: पमेदेन. चौ. मु.

[2]: तदा स निर्दिशेदप्तम्. मा.

[3]: Omitted. न. मा.

[4]: रितार्था न. मा

<pb n="086"/>
[1]प्रामाण्यस्थापनं तस्माद् वक्तृधीहेतुसंभवात् ॥ १६७ ॥  

अर्थे पूर्वप्रतितेऽपि निश्चयो हि तदाश्रयः ।  
तेनार्थज्ञानगम्यापि प्रामाण्ये सैव पूर्वभाक् ॥ १६८ ॥  

अतोऽत्र पुंनिमित्तत्वादुपपन्ना मृषार्थता ।  
न तु स्यात् तत्स्वभावत्वं वेदे वक्तुरभावतः ॥ १६९ ॥  

तद्बुद्ध्यन्तरयो[2] नास्तीत्यर्थोऽर्थैश्च प्रतीयते ।  
अतो न ज्ञानपूर्वत्वमपेक्ष्यं [3]नायथार्थता ॥ १७० ॥  

इत्याशङ्क्याह—**प्रामाण्यस्थापनमि**त्यर्धेन । येन प्रमाणेन विषयीकृत्यार्थं प्रत्येति
यदि तददुष्टकारणारब्धं भवति तदा तथात्वमर्थस्य प्रतिपद्यत इति ॥



ननु वाक्यात् प्रथममर्थप्रतिपत्तिः, ततस्तदर्थविषयं वक्तृज्ञानम्; अतः कथं
वक्तृज्ञानेऽन्तराय इत्याशङ्क्याह—**अथ पूर्वमिति** । यद्यप्यर्थः प्रथमं प्रतीयते
तथापि तस्य [4]तथार्थत्वं वक्तृज्ञानप्रामाण्यप्रतिपत्तिपूर्वकमेव । प्रतिपत्तिक्रममङ्गीकृत्य
चोद्यम्, तद्विपर्ययेण प्रामाण्यक्रममङ्गीकृत्य परिहारः ॥



इदानीं चोदनालौकिकवाक्ययोः वैलक्षण्यप्रतिपादकं भाष्यम्—“न वेद-
वाक्यस्य मिथ्यात्वे किंचन प्रमाणमस्ति” इति, तद् व्याचष्टे—**अतोऽत्रेति** ।
विवक्षापरत्वात् पौरुषेयस्य युक्तं यद् बाह्येऽर्थेऽप्रामाण्यम्; वेदस्य त्वपौरुषेयत्वान्न
तत्साधर्म्यं युक्तमिति ॥



अतो वस्तुरभावेन च वक्तृज्ञानपरत्वाभावात् पदार्थप्रतिपादनद्वारेण भाव-
नायामेव तात्पर्यमित्याह—**तद्बुद्ध्यन्तरय इति** । यदि पौरुषेयत्वं वेदस्य स्यात्
ततोऽस्य वक्तृज्ञानपरं प्रामाण्यं स्यात् वक्तृज्ञानप्रामाण्यपूर्वक एव कार्येऽर्थे
निश्चयः स्यात्; न च कार्ये पुरुषस्य प्रामाण्यमस्तीत्यप्रामाण्यं वेदस्य स्यात्; न तु
तदस्ति; अतो न ज्ञानपूर्वकत्वमपेक्षणीयम् । अत एव कारणान्नायथार्थतेति ।



इदं त्विह वक्तव्यम्—किमिति बाह्येऽर्थे वाक्यस्य प्रामाण्यं नाभिमतम् ?
प्रत्ययस्तावदुत्पद्यते; न च बाधकप्रत्ययोऽस्ति; न चाप्तवाक्यं बाह्यमर्थं व्यभि-
चरति । यस्य तु व्यभिचारः, तस्य वक्तृज्ञानेऽपि प्रामाण्यं नैवेष्टम् । अथ


[1]: न तु स्याद्व. चौ अनन्त. मु.

[2]: रयोर्ना. मा. चौ, अनन्त. मु.

[3]: नोयथार्थता. मा.

[4]: तथार्थंव. मा.

<pb n="087"/>

मत [1]प्रतिबन्धे सत्यन्यस्यान्यत्र प्रामा[2]ण्यम्; स कार्यलक्षणः स्वभावलक्षणो वा; न
च बाह्येऽर्थे शब्दस्य तौ; विवक्षायां तु कार्यत्वात् प्रामाण्यमुपपद्यत इति । तदनु-
पपन्नम्; पदं तावत् स्वभावकार्यवर्जितमपि पदार्थबुद्धिमुत्पादयति योग्यतावशेन
चक्षुरिन्द्रियमिव रूपे; वाक्यार्थेऽपि पदार्थेभ्योऽपेक्षासन्निधियोग्यत्वेन सम्बन्धरहि-
तेभ्यः प्रतीयत इति तद्भूताधिकरणे वक्ष्यामः । कथं च वेदस्य बाह्यार्थप्रामाण्यवा
द्येवं ब्रूयात् ? अपि च वक्तृज्ञानमप्यनुमेयं वा स्यात्, वाक्यार्थो वा ? [3]तत्रानुमेयत्वं
स्वयमेव निराकरिष्यते—“न शब्दार्थ[4]स्य सा लिङ्गं न शब्दोऽस्याः कथंचन”
इति । नापि वाक्यार्थः, अनन्वितपदार्थकत्वप्रसङ्गात् न च जानातिपदाध्याहारः,
निराकाङ्क्षत्वप्रसङ्गात् । नापि पदरचनायार्थात् प्रतिपादितस्य वाक्यार्थत्वम्, पूर्वो
धावति’ इत्यत्रापरस्यापि वाक्यार्थत्वप्रसङ्गात् । बाह्ये चार्थे वैलक्षण्यत्यागात् प्रमा-
णान्तरतां वक्ष्यति—“वाक्येष्वदृष्टेषु” इति । वक्तृज्ञाने त्वनुमानमर्थापत्तिर्वा
स्यात् लौकिकानाम् । अपि च तद्भूताधिकरणे स्वयमेव भावनापरत्वं वक्ष्यति ।
तस्मादालूनविशीर्णोऽयं सह विवरणेन भाष्यग्रन्थः ।



अत्र केचिदाहुः—इष्टमेवास्य बाह्येऽर्थे प्रामाण्यम्, बाधकप्रत्ययनिवृत्तिपर-
स्त्वयं ग्रन्थः । तदुक्तम्—



“प्रामाण्यस्थापनं तु स्याद् वक्तृधीहेतुसंभवात् ।  
अर्थे पूर्वप्रतीतेऽपि निश्चयो हि तदाश्रयः ॥”   इति

एवं तु व्याख्यायमाने “तच्चेत् प्रत्ययितात्” इत्यस्मात् भेदोपन्यासो
व्यर्थः । विरुद्धश्चायमुपरितनो ग्रन्थः-“अर्थे तु व्यापारो नैव विद्यते ।” तथा
“अभ्युपेत्यार्थविषयं वाक्यव्यापारमुच्यते ।” इति ॥



तस्मादयमर्थः-“नन्वतथाभूतमप्यर्थं ब्रूयाच्चोदना यथा यत् किंचन”
इत्यत्र बौद्धश्चार्वाको वा पूर्वपक्षवादी । तत्र बौद्धे पूर्वपक्षवादिनि सिद्धान्तवादिना
स्वमतेन बाह्य एवार्थे प्रामाण्याङ्गीकरणेन लौकिकस्य वाक्यस्य साध्यविकलत्व-
मुक्तम्-“तच्चेत् प्रत्ययितात्” इति इदानीं तु तन्मतेनैव साध्यविकलतामाह-
“अपि च पौरुषेयात्” इति । तस्मात् सह विवरणेन परमतेनायं भाष्यग्रन्थो
द्रष्टव्यः, चैत्यवन्दनवाक्यदृष्टान्तेन ॥


[1]: प्रतिसतिसत्य, मा.

[2]: ण्यं कार्य. मा.

[3]: तत्रमेयत्वम् मा.

[4]: स्याप्यसौ लिङ्गम्. मा.

<pb n="088"/>

अप्रमाणत्वसिद्धौ वा दृष्टान्तो य उदाहृतः ।  
बुद्धादिवचनं तस्य [1]साध्यानासाङ्गितोच्यते ॥ १७१ ॥  

तेषामपि हि यत् कार्यं पूर्वत्र प्रतिपादितम् ।  
तत्र सम्यक्त्वमर्थे तु व्यापारो नैव विद्यते ॥ १७२ ॥  

स्वव्यापारातिरिक्तेऽर्थे वेदस्यापि मृषार्थता ।  
पूर्वपक्षार्थवत्त्वेन प्रसक्ता सिद्धसाध्यता ॥ १७३ ॥  

[2]अज्ञात्वैवमभिप्रायं कृतकाकृतकत्वयोः ।  
सत्यमिथ्यात्वहेतूक्तिमात्रज्ञानात् परोऽब्रवीत् ॥ १७४ ॥  

ननु सामान्यतो दृष्टं नान्यत्वादित्यदूषणम् ।  
एतस्मादेव दृष्टान्तो न हि पक्षे समक्षता ॥ १७५ ॥  

चार्वाके तु पूर्वपक्षवादिन्यस्यैव भाष्यग्रन्थस्यार्थान्तरमाह-<q>अप्रमाणत्व-
सिद्धौ वेति</q>श्लोकद्वयेन । यदि स्वविषयमेव चैत्यवन्दनादिवाक्यमङ्गीकृत्य दृष्टान्त-
त्वेनोपादानम्, तदा साध्यविकलत्वं दृष्टान्तस्येति श्लोकद्वयस्यार्थः ॥



अथान्यविषयत्वम्, तदा सिद्धसाध्यतेत्याह—**स्वव्यापारेति** । “न तु
वेदवचनस्य मिथ्यात्वे किंचन प्रमाणमस्ति” इत्येवमुपसंहृते सिद्धान्तवादिना
पूर्वपक्षवाद्याह-“ननु सामान्यतोदृष्टं लौकिकं वचनं वितथमुपलभ्य वचनसामा-
न्याद् वैदिकमपि तथा स्यात्” इति; कस्य पुनर्लौकिकस्य मिथ्यात्वमभिप्रेतम् ?
यदि तावदनाप्तवाक्यस्य, युक्तं तत्र दोषसद्भावात्; न तु वेदे दोषाणां सद्भावः;
वाक्यत्वं त्वप्रयोजकमेव; नाप्याप्तवाक्यस्य, विवक्षाविषयत्वेन तस्य सत्यत्वात् ॥



अपि चायमेव प्रयोगः पूर्वमुपन्यस्य दूषितः कथमिदानीमपूर्ववदुपन्यस्यत
इत्याशङ्क्याह—**अज्ञात्वेति** सपादेन । सर्वमेतदजानन् पूर्वपक्षवादी कृतकस्य
मिथ्याहेतुमुपसृत्य “विप्लवते खल्वपि” इति, अकृतकस्य सम्यक्त्वे “न तु
वेदवचनस्य” इति दृष्टान्तबलेन पुनरुपन्यस्तवान् । अस्य दूषणपरं भाष्यम्—
“न, अन्यत्वात्; न ह्यन्यस्य वितथभावेऽन्यस्य वैतथ्यं भवति, अन्यत्वादेव; न हि
देवदत्तस्य श्यामत्वे यज्ञदत्तस्य श्यामत्वं भवितुमर्हति” इति । तस्यायमर्थः-न
लौकिकवाक्यसाधर्म्येण वैदिकस्य मिथ्यात्वं भवति, वैदिकादन्यत्वाल्लौकिकस्येति;


[1]: नासङ्गतोच्यते. चौ. मु.

[2]: अज्ञात्वेममभि. मा.

<pb n="089"/>

तस्मादयमभिप्रायो भाष्यकारस्य वर्ण्यते ।  
अभ्युपेत्यार्थविषयं वाक्यव्यापारमुच्यते ॥ १७६ ॥  

यदि स्याद् व्यवधानेऽपि वाक्यार्थापेक्षयानृतम् ।  
दृष्टान्तो नृवचोऽत्रापि हेतुः साधारणो भवेत् ॥ १७७ ॥  

सत्येष्वपि हि दृष्टैव पौरुषेयेषु वाक्यता ।  
अतीन्द्रियेऽपि किंचिद्धि सत्यं दृष्टं यदृच्छया ॥ १७८ ॥  

नान्यत्वादिति चानेन परोक्तादन्यतोच्यते ।  
अन्यो ह्येव तदाभासो विपक्षं वान्यमब्रवीत ॥ १७९ ॥  

तद्दूषयितुमाह—**नान्यत्वादिति** त्रिपाद्या । यत एव हि वैदिकादन्योऽयम्,
अत एव साध्यस[1]मासामान्येन सपक्षत्वात् दृष्टान्तत्वम्; अनन्यत्वे तु पक्ष एवायं
स्यादिति ॥



एवमाक्षिप्ते सत्युत्तरभाष्यं तावत् समर्थयितुमाह—**तस्मादिति** श्लोक-
त्रयेण । तत्र प्रथमं तावदिदमेव दूषणम् यदुत साध्यविकलता दृष्टान्तस्य,
विवक्षाविषयत्वेन सर्वेषां सत्यत्वाभ्युपगमात् । अथ बाह्यार्थविषयाभ्युपगमेन
दृष्टान्तोपादानम्, तत्राप्याप्तवाक्यस्य सत्यत्वेन वाक्यत्व[2]लक्षणस्य हेतोरनैकान्तिक-
त्वम् । अथातीन्द्रियार्थप्रतिपाद[3]कत्वे सति वाक्यत्वादित्ययं हेतुः, तत्र लौकिकमपि
किंचिद् वाक्यमतीन्द्रियार्थप्रतिपादकं सत्यं दृष्टमित्यनैकान्तिकतेत्येतावत् श्लोक-
त्रयस्यार्थः ॥



इदानीमस्मिन्नेवार्थे “न, अन्यत्वात्” इत्येतावन्मात्रं भाष्यं योजयितुमाह-
**नान्यत्वादि**ति त्रिपाद्या । यत्तु पूर्वपक्षवादिना प्रयुक्तम्—“ननु सामान्यतो
दृष्टम्” इति, तस्मादन्यत्वमुदाहृतस्योच्यते-तदाभासोऽयमनैकान्तिकत्वाद्धेतोरिति ।
योजनान्तरमाह—**विपक्षं वान्यमब्रवीदिति** । सामान्यतोदृष्टविपक्षादन्योऽत्र
विपक्षः हेतुशून्यस्तस्य विपक्षः अस्य तु सत्येऽपि वाक्यत्वदर्शना[4]द्धेतुर्युक्तः—
इत्यनैकान्तिकत्वप्रदर्शनमेतत् ॥


[1]: समसामा. मा

[2]: त्वस्य ल. मा.

[3]: कत्वेन सवि. मा.

[4]: हेतुः प्रयुक्तः मा.

<pb n="090"/>

यद्वान्यस्माद् विसंवादान्मिथ्यात्वं तत्र न त्विह ।  
विषयस्यापि चान्यत्वात् [1]साध्यानासङ्गितैव सा ॥ १८० ॥  

न ह्यन्यस्येति नैकस्मिन् मृषार्थेऽन्यमृषार्थता ।  
विवक्षाया मृषार्थत्वे न च वाक्ये मृषार्थता ॥ १८१ ॥  

श्यामत्वे पुंस्त्ववच्चैतत् साधारण्ये निदर्शनम् ।  
परोक्तेर्वापि दुष्टत्वाद् विकल्पसममुच्यते ॥ १८२ ॥  

व्याख्यानान्तरमाह—यद्वेत्यर्धेन । विसंवादाल्लोकिकस्य मिथ्यात्वम्, न तु
वाक्यत्वेन; तदनेन हेतोरप्रयोजकत्वं दर्शितम् । व्याख्यानान्तरमाह—<q>विषय-
स्यापी</q>त्यर्धेन । विवक्षाविषयं लौकिकम्, तत्र च सत्यमेवेति साध्यविकलता ॥



इदानीम् “न ह्यन्यस्य वितथभावेऽन्यस्य वैतथ्यं भवति, अन्यत्वादेव”
[2]इतीदं भाष्यमुपरितने “न, अन्यत्वात्” इत्यस्य व्याख्यानद्वये योजयितुमाह—
**न ह्यन्यस्येति** । नैकस्मिन् लौकिकवाक्ये मृषार्थेऽन्यस्यापि वैदिकस्य मृषार्थत्वं
भवति, अप्रयोजकत्वाद्धेतोरिति । ननु वक्तृज्ञानविषयत्वे तन्मिथ्यात्वपक्षेऽस्त्येव
वाक्यस्य मिथ्या[3]त्वमिति, तत्राप्याह—**न ह्यन्यस्येति** । न ह्यन्यस्य वक्तृज्ञानस्य
मिथ्यात्वेऽन्यस्यापि तत्प्रतिपादकस्य वाक्यस्य मिथ्यात्वमित्यर्थः । विवक्षाग्रहणं च
श्लोके वक्तृज्ञानोपलक्षणार्थम् ॥



इदानीम् “न हि देवदत्तस्य श्यामत्वे” इत्यादिभाष्यम्, तद्वाचष्टे—
**श्यामत्व** इत्यर्धेन । यादृशं श्यामत्वे साध्ये पुंस्त्वं साधारणानैकान्तिकम्, गौरेऽपि
दर्शनात्, तादृशं मिथ्यात्वे वाक्यत्वमित्यर्थः । “न, अन्यत्वात्” इत्यस्यैव
व्याख्यानान्तरमाह—**परोक्तेरि**त्यर्धेन । जात्युत्तरद्वारेण परप्रयुक्तस्य साधनस्य
दुष्टत्वमापादयति—यदि हि साधर्म्यमात्रादप्रयोजकात् मिथ्यात्वम्, वैधर्म्यमात्रा-
दष्यन्यत्वलक्षणात् तथात्वं किमिति न भवति ? विकल्पसमसंज्ञाकश्चायं
जातिप्रयोगः—“न, अन्यत्वात्” इति ॥


[1]: साध्यानां सङ्गतैव. मा. साधनातङ्ग. तैव. चौ. मु.

[2]: इत्यमुं. मा.

[3]: प्यतल्व. वा.

<pb n="091"/>

यद्वा प्रमाणमेवेदं सम्यक्त्वेऽन्यत्वमुच्यते ।  
विरुद्धाव्यभिचारित्वं बाधो वाप्यनुमानतः ॥ १८३ ॥  

चोदनाजनिता बुद्धिः प्रमाणं दोषवर्जितैः ।  
कारणैर्जन्यमानत्वाल्लिङ्गाप्तोक्त्यक्षबुद्धिवत् ॥ १८४ ॥  

तथानाप्ताप्रणीतोक्तिजन्यत्वाद् बाधवर्जनात ।  
देशकालादिभेदेन चाप्तोक्तिप्रत्ययो यथा ॥ १८५ ॥  

अकर्तृकत्वसिद्ध्या च हेतुत्वं साधयिष्यते ।  
एवमाद्यवबुध्यायं नान्यत्वादित्यवोचत ॥ १८६ ॥  

अस्यैवार्थान्तरमाह—**यद्वा प्रमाणमिति** । नैतदेवम्, अन्यस्यापि
सम्यक्त्वसाधनस्यानुमानान्तरस्य भावात्; तत्रेदं दूषणं विरुद्धाव्यभिचारित्वम्,
अनुमानेन वा बाधः ॥



कीदृशं पुनस्तदनुमानान्तरम् ? अत्राह—**चोदनाजनितेति** । बुद्धिर्धर्मिणी
प्रमाणमिति साध्यो धर्मः चोदानजनितेति सिद्धसाध्यतापरिहारार्थं विशेषणम्,
दोषवर्जितैः कारणैर्जन्यमानत्वादिति हेतुः, लि्ङ्गाप्तोक्त्यक्षबुद्धिवदिति दृष्टान्तः ।
अयं बुद्धिशब्दः प्रत्येकं सम्बन्धयितव्यः । ननु चानुमानेन[1] प्रामाण्ये साध्ये
शब्दस्यानवस्था, साधकस्यापि साधकान्तरसाध्यत्वात् प्रामाण्यस्य । तदुक्तम्



“न चानुमानतः साध्या शब्दादीनां प्रमाणता” इति ।



दोषवर्जितैः कारणैर्जन्यमानत्वदित्यस्य च घटादावपि भावादनैकान्तिकत्वम्;
बुद्धित्वविशेषणपक्षे च स्मृतिज्ञानेनानैकान्तिकत्वम् । नैतदेवम्; [2]अयथार्थभावा-
भावोऽत्र प्रतिज्ञातार्थः; न च कश्चिद् दोषः ॥



तस्मिन्नेव साध्ये हेतुद्वयं दृष्टान्तान्तरं चाह—**तथेति** ॥



देशकालादिभेदेन बाधवर्जनादित्यहेतुरिति चेत् इत्याशङ्क्याह—<q>अकर्तृ-
कत्वसिद्ध्या</q> चेत्यर्धेन । उरसंहरति—**एवमि**त्यर्धेन ॥


[1]: अनुमाने प्रामाण्ये. मा.

[2]: यथार्थ. मा.

<pb n="092"/>

प्रत्यक्षस्त्विति दार्ढ्यं वा प्राथम्यं वापि लक्षयेत् ।  
स्वरूपतः प्रमाणत्वं मिथ्यात्वं पररूपतः ॥ १८७ ॥  १८७

ज्ञानाभावश्च मिथ्यात्वं द्वयस्यासम्भवाद् यदि ।  
प्रत्यक्षं तत् परेषां च सिद्धमस्यानुमानतः ॥ १८८ ॥  

यथा च तव मिथ्यात्वं साधनं साधयेदिदम् ।  
तथा च बाधकाधीनं मिथ्यात्वमपि सादयेत् ॥ १८९ ॥  

धर्म इत्युपसंहार्ये यच्छ्रेयस्करभाषणम् ।  
तद् धर्मपदवाच्यार्थनिरूपणविवक्षया ॥ १९० ॥  

‘अपि च लौकिकवचनसाधर्म्याद् वैदिकमप्रमाणमित्यनुमानम् प्रत्यक्षस्तु
वेदवचने प्रत्ययः; न चानुमानं प्रत्यक्षविरुद्धं प्रमाणीभवितुमर्हति, इत्यत्र भाष्ये
चोदनाजनिते विज्ञाने प्रत्यक्षशब्दः प्रयुक्तः, तदसम्बद्धमिव दृश्यते, यतोऽपरोक्षार्थ-
विषयत्वेन वा विज्ञानस्य प्रत्यक्षत्वम्, अर्थजन्यत्वेन वा [1]नापरोक्षतया “ज्ञाते
तु अनुमानादवगच्छति” इति परोक्षत्वाभ्युपगमात्, न च तदस्ति प्रकारद्वयम्—
शब्दजन्यत्वात् परोक्षार्थविषयत्वाच्चेति । सत्यमेवम्; किन्तु गौणवृत्त्या प्रत्यक्ष-
शब्दः प्रयुक्तः । किं पुनः प्रवृत्तेर्निमित्तमित्यत आह—**प्रत्यक्षस्त्विति** ।
निमित्तचतुष्टयमनुमानबाधोपयोगीति दर्शितम् ॥



इदानी परमतेन मुख्यमेव प्रत्यक्षविरोधं दर्शयितुमाह—**ज्ञानभावश्चेति**
विपर्ययसन्देहयोरभावेन ज्ञानानुत्पत्तिलक्षणं मिथ्यात्वम्; साधनवादिनः स्वयंप्रका-
शत्वेन प्रतिवादिनश्चानुमेयत्वेन प्रत्यक्षानुमानविरोधः ॥



“चोदनालक्षणोऽर्थो धर्मः” इत्युपक्रान्तम्; तेन “तस्माच्चोदना/?/-
क्षणोऽर्थः श्रेयस्करः” इत्युपसंहारभाष्यमसम्बद्धम्; एवं तूपसंहर्तव्यम्—
‘तस्माच्चोदनालक्षणोऽर्थो धर्मः’ इति; अशङ्क्याह—**धर्म इतीति** । तीर्थान्तर-
परिकल्पितधर्मत्वनिषेधेन द्रव्यक्रियागुणादीनां धर्मत्वं साधयितुं श्रेयस्करशब्दपर्याय/?/तां
धर्मशब्दस्य दर्शयति ॥


[1]: अपरोक्ष. मा.

[2]: न मिथत्वप्रदर्शनेन प्रयोजकत्व वाच्यस्य. मा.

<pb n="093"/>

श्रेयो हि पुरुषप्रीतिः सा द्रव्यगुणकर्मभिः ।  
चोदनालक्षणैः साध्या तस्मात् तेष्वेव धर्मता ॥ १९१ ॥  

अन्यत् साध्यमदृष्ट्वैव यागादीननुतिष्ठतः ।  
धार्मिकत्वसमाख्यानं तद्योगादिति गम्यते ॥ १९२ ॥  

पश्वादीनि च धर्मस्य फलानीति व्यवस्तितम् ।  
चित्रागोदोहनादीनां तान्युक्तानि फलानि च ॥ १९३ ॥  

तस्मात् तेष्वेव धर्मत्वं धर्माणीति च दर्शनात् ।  
लिङ्गसङ्ख्याविनिर्मुक्तो धर्मशब्दो निदर्शनम् ॥ १९४ ॥  

एतदेव विवृणोति—**श्रेयो हीति** । तत्र भाष्यम्—“यो यागमनुतिष्ठिति,
त धार्मिक इति हि समाचक्षते” इति । तस्यायमर्थः—यागादीननुतिष्ठन् लोके
धार्मिकशब्देनोच्यते, तस्माद्यागादीनामेव धर्मत्वमिति ॥



अत्र चोदयन्ति—नन्वपूर्वमपि तत्रानुमीयते; [1]तत्र यागयोगेनैवायं
धार्मिकशब्दः, न पुनरपूर्वयोगेनेत्यत्र किं मानमिति; आशङ्ग्याह—<q>अन्यत्सा-
ध्यमिति</q> । लौकिका हि प्रत्यक्षसमधिगम्यमेवार्थं प्रतिपद्यन्ते, न शास्त्री[2]याम-
पूर्वनिर्वृत्तिम्; लौकिकश्चाय प्रयोग इति ॥



इतश्च नापूर्वस्य धर्मत्वमित्याह—**पश्वादीनीति** सपादश्लोकेन । पश्वादयो
हि लोके धर्मफलत्वेन प्रसिद्धाः; चित्रादीनां च तानि फलानि दर्शयन्ति चोदनाः
“चित्रया यजेत पशुकामः” इत्येवमाद्याः; तस्मात् तेष्वेव द्रव्यक्रियागुणादिषु
धर्मत्वम्, नापूर्वस्येति । लिङ्गदर्शनादप्येवमेवार्थः प्रतीयत इत्याह—<q>धर्माणीति
च दर्शनादिति</q> । “यज्ञेन यज्ञमयजन्त देवाः । तानि धर्माणि” इत्यत्र मन्त्रे
यागसामानाधिकरण्येन प्रयोगो धर्मशब्दस्य लिङ्गम् । कथं पुनर्बहुवचनान्तस्य
नपुंसकलिङ्गस्य धर्मशब्दस्य पुलिङ्गेनैकवचनान्तेन यज्ञेनेत्यनेन सह सम्बन्ध इत्या-
शङ्ग्याह—**लिङ्गे**त्यर्धेन ॥


[1]: तत्र यागेनैवा. मा.

[2]: यमपूर्वनिवृत्तिम्. मा.

<pb n="094"/>

अन्तःकरणवृत्तौ वा वासनायां च चेतसः ।  
पुद्गलेषु च पुण्येषु नृगुणेऽपूर्वजन्मनि ॥ १९५ ॥  

प्रयोगो धर्मशब्दस्य न दृष्टो न च साधनम् ।  
पुरुषार्थस्य ते ज्ञातुं शक्यन्ते चोदनादिभिः ॥ १९६ ॥  

न च वस्त्वन्तरं शक्यमपूर्वं स्वर्गयागयोः ।  
ज्ञातुं साधनभूतं वा साध्यं वा नाप्यतोऽन्यथा ॥ १९७ ॥  

श्रुतसाधनसाध्यत्वत्यागेनाश्रुतकल्पना ।  
प्रसज्येतास्य ताद्रृप्ये व्यतिरेके त्वरूपता ॥ १९८ ॥  

तस्मात् फले प्रवृत्तस्य यागादेः शक्तिमात्रकम् ।  
उत्पत्तौ वापि पश्वादेरपूर्वं न ततः पृथक् ॥ १९९ ॥  

शक्तयः सर्वभावानां भावशब्दैर्विशेषतः ।  
नोपाख्यायन्त इत्येवं नापूर्वे धर्मशब्दता ॥ २०० ॥  

एवं द्रव्यक्रियागुणादीनां धर्मत्वमभिधायेदानी तीर्थान्तरपरिकल्पिताना
धर्मत्वनिषेधमाद-**अन्तःकरणेति** श्लोकद्वयेन । अन्तःकरणवृत्तिवासनाविशेष-
पुद्गलनृगुणापूर्वेषु साङ्ख्यबौद्धार्हतवैशेषिकमीमांसककल्पितेषु धर्मशब्दप्रयोगाभावात्
विधिना च तेषां श्रेयस्साधनत्वानवगमान्नास्ति तेषां धर्मत्वमिति श्लोकद्वयस्यार्थः ॥



इतश्चापूर्वस्य धर्मत्व नास्तीत्याह—**न चेति** श्लोकचतुष्टयेन । तद्धि कल्प्य-
मानमपूर्वं फलयागयोरर्थान्तरं वा कल्प्येत तयोर्वा शक्तिः । न तावदर्थान्तरं फले
साधनभूतं कल्प्यते, श्रुतयागसाधनत्वत्यागेन अश्रुतापूर्वसाधनत्वप्रसङ्गात्; नापि
साध्यभूतम्, श्रुतयागादिसाध्यत्वत्यागेनाश्रुतापूर्वसध्यत्वसङ्गात्; नाप्युभयरूपर-
हितम्, [3]असत्त्वप्रसङ्गात् । तस्मादवदश्यं यागस्य वा फलोत्पादिका शक्तिः,
आत्मनो वा फलोपभोग्यता, फलस्य वाङ्कुरावस्थाद्यपूर्वशब्देनाभिधीयते; न
चायं यागवाचको धर्मशब्दस्तच्छक्तिं प्रतिपादयति; न हि भावशब्दो भाव-


[1]: पुष्कलेषु चौ. मु.

[2]: साध्यप्र. मा.

[3]: तं सत्त्व मा.

<pb n="095"/>

पुरस्ताच्चोदनाशब्दो विधावेव व्यवस्थितः ।  
न च तल्लक्षणा हिंसा प्रत्युदाहरणं कथम् ॥ २०१ ॥  

चोदनालक्षणो यश्च श्येनादिरिह गम्यते ।  
निषेधाभावतस्तस्य कथं ब्रूयादनर्थताम् ॥ २०२ ॥  

यद्यपि स्याद् विधिस्पृष्टे निषेधो नैव तादृशः ।  
विज्ञायते ह्यनर्थत्वं षोडशिग्रहणादिवत् ॥ २०३ ॥  

चोदनालक्षणं चोक्त्वा निषिद्धत्वाद् विरुद्ध्यते ।  

शक्तिं निष्कृष्टां प्रतिपादयति; न ह्युदकाहरणोत्पादकशक्तिर्घटशब्देनाभिधीयते—
इत्येतावान् श्लोकचतुष्टयस्यार्थः ॥



एवं चोदनालक्षणधर्मिशब्देषु व्याख्यातेष्वधुनार्थशब्दव्याख्यानपरं भाष्यम्
“उभयमिह चोदनया लक्षते” इत्यादि; तद्विकल्प दूषयितुमाह-**पुरस्ताच्चेति** ॥



यदि तावच्छ्येनादिसाध्यः प्राणवियोगसाधको व्यापारो हिंसाशब्दवाच्यः
प्रत्युदाहरणम्, [1]न तदैकाङ्गविकलत्वम्; तस्य यद्यपि निषेधादनर्थत्वम्, तथापि
“चोदनेति क्रियायाः प्रवर्तकं वचनम्” इति भाष्ये चोदनाशब्देन प्रवर्तकं वाक्य-
मुक्तम्, न च तल्लक्षणा हिंसा । श्येनादीनां तु सत्यपि चोदनालक्षणत्वे प्रतिषे-
धाभावा[2]दनर्थत्वं नास्तीत्याह—**चोदनालक्षणो यश्चेति** ॥



इदानीमभ्युपगम्यापि श्येनादीनां निषेधम्, अर्थत्वं नास्तीत्याह—<q>यद्यपि
स्यादिति</q> । लोके तावत्प्राणवियोजकव्यापारे हिंसाशब्दः प्रयुज्यते; स च यद्यपि
श्येन एव, तद्व्यतिरेकेण व्यापारान्तरानुलब्धेः; यद्यपि च विशेषशास्त्रविषयमपि
सामान्यशास्त्रं प्रवर्तते, तथापि नैव निषेधोऽनर्थातां बोधयति श्येनादीनाम् रागादि-
लक्षणायाः प्रवृत्तेर्निषेधोऽनर्थतां बोधयति, न विधिलक्षणायाः—इति दशमे
वक्ष्यामः ॥



“कथं पुनरसावनर्थः?” इत्यस्य उत्तरभाष्यम् “हिंसा हि सा, सा च
प्रतिषिद्धा” इति । एतद्विकल्प्य दूषयितुमाह—**चोदनालक्षणमि**त्यर्धेन । यदि
तावत्करणभूताः श्येनादयोऽत्र हिंसाशब्देनाभिधीयन्ते, तदोपक्रमोपसंहारयोर्विरोधः;


[1]: omitted न. मा

[2]: दनर्थकत्वम्. मा.

<pb n="096"/>
श्वेनादावुपदिष्टे च हिंसा हीति न युज्यते ॥ २०४ ॥  

हिंसा हि फलमेतेषां भिन्ना तेभ्यः स्वरूपतः ।  
सा हि प्राणवियोगात्मा श्येनस्त[1]त्रासिवत् पृथक् ॥ २०५ ॥  

उपदेशाभिधानं च [2]नाविधेयेऽवकल्पते ।  

“उभयमिह चोदनया लक्ष्यते” इत्यत्रोपक्रमे श्येनादीनां च चोदनालक्षणत्व-
मभिधायोपसंहारे “हिंसा हि सा, सा च प्रतिषिद्धा” इति निषेधाभिधानात् । अथ
श्येनादिसाध्यः प्राणवियोगभावको व्यापारो हिंसाशब्देनाभिधीयते, तत्राप्याह—
**श्येनादा**विति सार्धेन । श्येनादीनामनर्थत्वं प्रतिज्ञायेदानीं तत्साध्यस्य प्राण-
वियोगभावकव्यापारस्य निषिद्धत्वेनानर्थत्वकथनमसम्बद्धम्, सा हि प्राणवियोगा-
त्मेत्युक्तम्, तदनुपपन्नम्; मारणं हिंसाशब्देनोच्यते, न तु मरणम्; न हि म्रिय-
माणम् ‘हिनस्ति’ इत्युच्यते ; न च तत्र विधिप्रतिषेधौ स्तः, प्रयोजकव्यापार-
विषयत्वात् तयोः; स एव स्वमरणफलः परमरणफलो वा निषिध्यते; न तु प्राण-
वियोगाख्यः प्रयोज्यव्यापारः, तत्राप्रवृत्तत्वात् । तस्मादयमर्थः—साध्यविशेषाव-
च्छेदेन प्रयोजकव्यपारस्यैव हिंसात्वं कथयति—प्राणवियोगाविच्छिन्नः प्रयोजक-
व्यापारो हिंसा, न तु स्वर्गाद्यवच्छिन्नः ॥



इदानीम् “कथं पुनरनर्थः कर्तव्यतयोपदिश्यते ? ” इत्यस्योत्तरभाष्यम् “नैव
श्येनादयः कर्तव्या विज्ञायन्ते” इति तद् विकल्प दूषयितुमाह-**उपदेशार्भिधान**-
मित्यर्धेन । यदि तावद् विधिकर्मत्वनिषेधपरमिदं भाष्यम् “नैव श्येनादयः कर्तव्या
विज्ञायन्ते”—नैव श्येनादयोपाय इति हि तेषामुपदेशः” इति; कथमविधीय-
मानस्योपदिश्यमानत्वम् ? ननु च द्वौ विधेर्व्यापारौ—एकस्तावत् काम्यमानभावा-
र्थयोरुपायोपेयभावज्ञापनाख्यः, अपरोऽनुष्ठापकत्वरूपः; तत्र योऽधिकारविधिप्रमितो-
पायोपेयभावोत्तरकालीनस्तदनुष्ठापकत्वरूपः प्रयोगरूपो विधिव्यापारः, सोऽनेन
भाष्येण विरुध्यते “नैव श्येनादयः कर्तव्या विज्ञायन्ते”;-नैव श्येनादयः प्रयोज्या
इति यावत्, तत्र पुरुषस्य लिप्सयैव प्रवृत्तत्वात् । उक्तं च “तस्य लिप्सार्थलक्षणा”


[1]: सत्रापि सा. मा.

[2]: नामिधेय. मा.

<pb n="097"/>

इति । यस्तु ततः पूर्वभाव्युपायोपेयभावप्रतिपादनरूपोऽधिकारविधिव्यापारः, तद-
भिप्रायम् “यो हि हिंसितुमिच्छेत्, तस्यायमभ्युपाय इति हि तेषामुपदेशः” इति;
एतद् भाष्यमुपायमात्रतयैव विधानप्रतिपादनपरमुपपद्यते । एतदेवोपरितनेन भाष्य-
द्वयेन स्पष्टयति । “श्येनेनाभिचरन् यजेत इति हि समामनन्ति” इति श्येनस्यो-
पायमात्रतां दर्शयति; “न अभिचरितव्यमिति” इति च प्रयोज्यतां निषेधति ।
एवं सति निषिद्धेषु चोदनालक्षणेषु उपायेष्वनर्थत्वम्, अनिषिद्धेषु च ज्योतिष्टो-
मादिष्वर्थत्वमिति । यस्तु न पुरुषार्थो नापि पुरुषार्थसाधनम्, तस्याधिकारविधि-
सहितैः श्रुत्यादिभिरवगततादर्थ्यस्यापि प्रयोगविधिरेवानुष्ठानं प्रयुङ्क्ते यथा अग्नी-
षोमीयादिषु । तदुक्तम् “क्रत्वर्थो हि शास्त्रादवगम्यते” इति । तदनुपपन्नम्; न
ह्यत्र प्रथममुपायोपेयभावः प्रतीयते, अपि त्वनवगतोपायत्वस्य भावार्थस्य विधिरनु-
ष्ठानं बोधयति-‘इदं त्वं कुरु’ इति; यावदधिकारहेतुसद्भावमनुष्ठापको विध्यर्थः, न
श्रुत्यादिवदुपायमात्रप्रतिपादकः; उत्पत्तिविनियोगयोरपि प्रयोगविधिरेव; फलद्वारेण
त्वेतौ व्यपदेशौ—अयं विनियोगविधिरयमुत्पत्तिविधिरिति, यथा “दध्ना जुहोति”
इत्युत्पत्तिविधिरेव विनियोगविधिरित्युच्यते । तस्मा[1]दग्निहोत्रे “दध्ना जुहोति”
इति “अग्निहोत्रं जुहुयात् स्वर्गकामः” इति सर्वत्र प्रयोगरूप एव विधिः ।
तदुक्तम्—



“अभिधात्री श्रुतिर्ह्येका विनियोक्त्र्यपरा स्मृता ।  
विधात्री च तृतीयोक्ता प्रयोगो यन्निबन्धनः” ॥   इति ।

तस्माद् विधेयो भावार्थः, न च विधिरनुष्ठापयति—इति चित्रम् । अनवगतोपाय-
त्वमेव भावार्थं विधिरनुष्ठापयतीत्युत्तरकालं विधित एवावगतोपायत्वं लिप्सति, तदा
च विधित एव प्रवृत्तत्वाल्लिप्सैव नानुष्ठापयति ।



अथ यस्य प्रेरणात्मको विध्यर्थः, तस्यैवम्; कार्यस्वभावे तु विध्यर्थेऽर्था-
प्रवर्तकत्वम्, लिप्सयैव च प्रवृत्तत्वात् प्रवृत्तिक्षय इति; तदयुक्तम् , अनवगतो-
पायभावमेव विषयं विधिः प्रयुङ्क्ते; अनवगतोपायत्वस्य च न लिप्सा प्रवर्तिके-
त्युक्तम् । अपि च प्रेरकेऽपि विधौ यत्रान्यत एव प्रवृत्तः; तत्र किमसौ करोति ?
अप्रवृत्तो हि प्रेर्यते यतः । तस्मात् सुष्ठूक्तम्—“उपदेशाभिधान च नाविधेयेऽव-
कल्पते” । इति ।


[1]: अग्निहोत्री. मा.

<pb n="098"/>
श्येनादेरविधाने च[1] कस्यान्यस्य विधेयता ॥ २०६ ॥  

सर्वत्रावस्थितो न्यायो भावनांशद्वये विधिः ।  
स बाध्येतेह ये चामी ज्योतिष्टोमादयो मताः ॥ २०७ ॥  

लिप्सायाश्च प्रवर्तकत्वे विषयवदितिकर्तव्यतायामपि सैव प्रवर्तयति, सेति-
कर्तव्यताकस्यैव विषयस्य फलोत्पत्तौ निमित्तत्वात्; अवान्तरविभागस्त्वयं करणेति-
कर्तव्यतालक्षणः; ततश्च प्रयोगविधेरुच्छेद एवेत्याह—**श्येनादे**रित्यर्धेन ॥



इदानीं तत्र विरोधं दर्शयितुमाह—**सर्वत्रेति बाध्येतेहे**त्यन्तेन ।



“चोदनेति क्रियायाः प्रवर्तकं वचनम्” “यो हि हिंसितुमिच्छेत् तस्या-
यमभ्युपाय इति हि तेषामुपदेशः” “न ह्यत्र यागाय स्वर्गकाम उपदिश्यते,
अपि तु स्वर्गकामाय यागः” इत्येवमादिभिरुपायैः प्रेरकत्वं दर्शयति ।



स्यादेतत्—करणानुबन्धवदितिकर्तव्यतानुबन्धेऽपि प्रवृत्तिक्षयो भवतु, को
दोष इति चेत् तत्राप्याह-**य इत्यादि त** इत्यन्तेन । ज्योतिष्टामादेरपि निषिद्धाग्नी-
षोमीयसम्बन्धादनर्थत्वेन “कोऽर्थः ? यो निःश्रेयसाय ज्योदिष्टोमादिः” इत्यनु-
पपन्नमित्यर्थः । ननु भावार्थगतो विधिः स्वर्गकामादिपदोपात्तेन पुरुषेण काम्यमान-
स्वर्गाद्युपायापेक्षिणा सम्बध्यमानस्तदपेक्षितमेव तावदुपायत्वमन्योत्पादनस्य भावार्थस्य
बोधयति; ततस्तस्य स्वर्गादिलिप्सानि[2]बन्धनदृष्टानुष्ठापकत्वात् प्रच्युतः सन्नु[3]पतयो-
पेयमात्रमनुष्ठापयति । तदनुपपन्नम्, स्वर्गकामादेर्यागाद्यवाच्छिन्नायां भावनायां
नियोगावगमात् । वक्ष्यति च—



“स्वव्यापारे हि पुरुषः कर्तृत्वेन नियुज्यते ।” इति ।



विधिपुरुषयोर्हि प्रेर्यप्रेरकलक्षणः सम्बन्धः; तत्र यागादयो विषयत्वेन संबध्यन्ते,
न पुनरिष्यमाणोपायतया तथापेक्षणम्; अन्यथा च प्रेरकत्वविघातात्; प्रेर्यप्रेरक-
विषयप्रतिपत्त्युत्तरकालं तु विषयस्येष्यमाणं प्रत्युपायत्वकल्पनात् । तदुक्तम्—“न
च तेनानियुज्यमानः फलकल्पनानिमित्तं लभते ।” इति । [3]अथ प्रयाजादिगतो


[1]: हि. मा.

[2]: निबन्धननिबन्धनम्. मा.

[3]: यथा. मा.

<pb n="099"/>

धर्मत्वेन न तेऽपि स्युः हिंसासाधनका हि ते ।  
न चाविधीयमानस्य फलतत्साधनाङ्गता ॥ २०८ ॥  

साधनत्वेन विहितं न चाविहितमुच्यते ।  
साध्यत्वेन विधानं तु नैवेष्टं लोकवेदयोः ॥ २०९ ॥  

तेनैवमर्थशब्दस्य प्रयोजनमिहोच्यते ।  
प्रवृत्तौ वा निवृत्तौ वा या शब्दश्रवणेन धीः ॥ २१० ॥  

सा चोदनेति सामान्यं लक्षणं हृदये स्थितम् ।  
प्रवर्तकगृ[1]हीतेस्तु स्यादुदाहरणार्थता ॥ २११ ॥  

विधिः करणोपकारकामेन सम्बध्यमानो नियोगावगमपूर्वकं प्रयाजादेराग्नेयादीन्
प्रत्युपायत्वं बोधयति; अन्यथा प्रयाजादेरपि विधिर्विषयोपकारकामेन सम्बध्य-
मानस्तदपेक्षितमेव विषयं प्रति प्रयाजादेरुपायत्वं बोधयेत्; उपादानं तूपकार-
लिप्सयैव, यतोऽधिकारविधिर्विषयवदितिकर्तव्यताया अपि विषयं प्रत्युपायत्वं
बोधयति । तत्र प्रयोगविधेरुच्छेदः, अग्नीषोमीयादिषु वानर्थत्वम् । तदाह—
**न चाविधीयमान**स्येत्यर्धेन । यथा प्रयाजादेरविधीयमानस्य फलतत्साधनाङ्गत्वं
नास्ति; यथोक्तम् “न चाविहितमडगं भवति” इति प्रयोगविधिरभ्युपगतस्तत्र,
तथा आग्नेयादेरप्यविधीयमानस्य फलभावनां प्रति करणत्वं नास्तीति करणेतिकर्त-
व्यतानुबन्धयोरविशेषः ॥



अपि च साधनत्वेनापि विधिसंस्पर्शेनार्थत्वं नास्त्येवेत्याह—**साधनत्वेने**-
त्यर्धेन । प्राणवियोगकामस्य दुष्टोपायपरित्यागेनादुष्टोपायापेक्षायामदुष्टोपायप्रति-
पादकोऽयमधिकारविधिरित्यर्थः । भावनाकर्मत्वनिराकरणमप्ययुक्तम्, अनभ्युपगमा-
देवेत्याह—**साध्यत्वेने**त्यर्धेन ॥



एवं दूषितं भाष्यं व्याख्यातुमाह—**तेनैवमिति** सार्धेन । प्रवर्तकं निवर्तकं
च वाक्यं चोदनाशब्देनोच्यत इत्यर्थः । कथं तर्हि तद्भाष्यम् “चोदनेति
क्रियायः प्रवर्तकं वचनम्” इति ? तत्राह—**प्रवर्तके**त्यर्धेन ॥


[1]: गृहीतैस्तु. चौ, अनन्त. मु.

<pb n="100"/>

तात्पर्ये ह्यर्थशब्दस्य नेयं व्याख्योपपद्यते ।  
अर्थग्रहणलभ्यं वा तत्प्रवर्तकभाषणम् ॥ २१२ ॥  

तस्मादेवं व्याख्यायत इत्याह—**तात्पर्ये ही**त्यर्धेन । निवर्तकवाक्यनिषेधपरे
हि तस्मिन् भाष्ये इयमर्थशब्दस्य व्याख्या नोपपद्यत इत्यर्थः । इदानीं तस्यैव
भाष्यग्रन्थस्यापरं व्याख्यानद्वयमाह—**अर्थग्रहणलभ्यमिति** । अर्थपदावच्छिन्नस्य
धर्मपदावच्छिन्नस्य वा चोदनाशब्दस्य योऽर्थः तस्य वा लक्षणमुक्तवानित्यर्थः ।



नन्वेवमपि प्रवर्तकनिवर्तकवाक्यपरेऽपि तस्मिन् भाष्ये नैवेयमर्थशब्दस्य
व्याख्योपपद्यते; यदि हि भावार्थविषयो विधिः विधेयस्य निःश्रेयसफलतामवग-
मयति, निषेधविधिर्निषिध्यमानस्य प्रत्यवायफलताम्; तत इयमनर्थनिवृत्तिद्वारे-
णार्थशब्दस्य व्याख्यावकल्पेत, न तु तदुभयमप्यस्ति; न ह्यत्र ज्योतिष्टोमादेः कर-
णत्वं स्वर्गादेर्वा साध्यत्वं केनचिदभिहितम्; तस्य काममात्रसम्बन्धोपादानात्
धात्वर्थस्य च भावनामात्रविशेषणत्वश्रुतेः । न च विधिः फलं विना विधातुमस-
मर्थः, तस्य नियोज्यविषयमात्रापेक्षणात् । अत एष वाक्यार्थः-यः पुरुषः स्वर्गादि
कामयते, स यागादिविशिष्टां भावनां कुर्यादिति । किमर्थं पुनरसौ निष्फलानुष्ठाने
प्रवर्तते इति चेत्, विधिस्तावदेवमवगम्यते; यदि तु तथा न प्रवर्तते, किमत्र कुर्मः ?
अपि च जीवनाधिकारे भवतः का वार्ता ? यत्र पुरुषविशेषणत्वेनापि स्वर्गादि न
श्रूयते तत्र या विधेर्गतिः, सा कामनाधिकारेष्वपि भविष्यति । अपि च विधिः
साध्यसाधनभावमनापाद्य किं न विदधात्येव, उत विदधदपि न पर्यवस्यतीति ?
यदि तावदाद्यः पक्षः, तत इतरेतराश्रयत्वम्; वैधं हीदं फलमुच्यते, न च फलं
विना विधिर्विदधातीति । अथापर्यवसानम्, तन्न जानीमः किमेतदपर्यवसानं
नामेति । विधिना सफले निष्फले वा व्यापारे पुरुषः प्रवर्तते—इत्येतावान्
लिङर्थः । न हि प्रवर्तकत्वं मुक्त्वान्यो विधेर्व्यापार इत्युक्तं पुरस्तात्; स च पर्य-
वसित एवेति । अथ भावनाया भाव्यनिष्ठत्वात् भवनक्रियाकर्तृभूतेन भाव्येन विना
[1]न पर्यवस्यति, सन्निहि[2]तात्मसम्बन्धिना भवनक्रियाकर्तृतयैव कमिपदोपात्तेन स्वर्गा-
दिना पूर्यमाणा पर्यवस्यति; विधिपुरुषावपि च पुरुषार्थसाधके नाञ्जस्येन


[1]: omitted न. मा.

[2]: तामसम्बन्धिभवन. मा.

<pb n="101"/>

[1]धर्मे प्रमाणभूतायास्तद्वा लक्षणमुक्तवान् ।  
एवं सति विधिभ्यः [2]स्याद्विधेयार्थावधारणम् ॥ २१३ ॥  

प्रवर्तेते इति तदनुरोधादप्येषैव कल्पना ज्यायसीति मतम्, तदयुक्तम्; भवेदेत-
देवम् ,यद्यत्र प्रमाणमभविष्यत्; अपेक्षामात्रमेवैतदुक्तम् , न त्वत्र प्रमाणमभि-
हितम् । अथ प्रमाणमन्तरेणैव सन्निधानमात्रेण स्वर्गादेः साध्यत्वं कल्प्यते, ततो
वरमेकपदोपात्तस्य सन्निहिततरस्य तत् कल्पितम्; तस्य हि तावत् सामान्यतो
भावनाविशेषणत्वमभ्युपगतमेव; केवलं विशेषसम्बन्धः कल्पनीयः, कर्मरूपत्वाद्
धात्वर्थस्य; उत्तरत्र त्वादित आरभ्य सामान्यविशेष[3]सम्बन्धादीत्यलमतिविस्तरेण ।
प्रतिषेधाधिकारे तु “ब्राह्मणो न हन्तव्यः” इत्येवमादिषु कमिपदोपादानमपि
दूरोत्सारितमेव । तत्र नरकपातः फलम्; तद्धि हननस्य वा कल्प्येत नञर्थस्य वा ?
न तावद् द्विजहननस्य, तत्र पुरुषस्याप्रवर्त्यमानत्वात् ; न ह्यविधीयमानानां फल-
सम्बन्धः क्वचिदभिमतः । नापि नञर्थस्य, तत्र पुरुषस्याप्रवर्त्यमानत्वात् ; न हि
नरकफले व्यापारे कश्चित् प्रवर्तते । अथ मतम्—प्रतिषेधविधिना रागतो हनने
प्रवर्तमानस्ततो; निवर्तते ; स यदि हननस्यानिष्टफलतां नावगच्छति, ततः किमिति
निवर्तते इति । उक्तमेव तद्विधेस्तावदियमवगतिः ; यदि न निवर्तते, किमत्र कुर्म
इति । यदि च पुरुषेष्वनिवर्तमानेषु विधेरप्रामाण्यं भवति, ततः कल्पितेऽपि हननस्य
नरकपाते फलेऽतिवृद्धरागान्धो न निवर्तते एवेति विधेरप्रामाप्यमपरिहार्यमेव ।
तस्मान्न भावार्थाधिकारेषु निःश्रेयसफलं नापि प्रतिषिद्धाधिकारेषु नरकपातः—इत्य-
र्थानर्थविवेका दुर्भण एवेत्याशङ्क्याह—**एवमिति**श्लोकद्वयेन । अयमर्थः—विधि-
स्तावद् भावनायां पुरुषं प्रवर्तयति; भाव्यनिष्ठश्च भावकव्यापारो भावना; तस्यां
भावनक्रियाकर्तुर्भाव्यत्वमिति वक्ष्यति—



“नित्यं न भवनं यस्य यस्य वा नित्यभूतता ।  
न तस्य क्रियमाणत्वं खपुष्पाकाशयोरिव ॥  

तेन भूतिषु कर्तृत्वं प्रतिपन्नस्य वस्तुनः ।  
प्रयोजकक्रियामाहुः [4]भावनां भावनाविदः ॥   “इति ॥

[1]: धर्मप्रमाण. मा.

[2]: सा विथेया. मा.

[3]: सम्बन्धादित्यलम्. मा.

[4]: भावना भावना....मा.

<pb n="102"/>

निषेधेभ्यो निषेध्यानामनर्थत्वेन निर्णयः ।  
तेनार्थग्रहणेनोक्ता विधेयस्येह धर्मता ॥ २१४ ॥  

निषेध्यानामनर्थत्वमर्थसिद्धं न सूत्रितम् ।  
तस्मादुभयमित्यत्र विधेयप्रतिषेध्य[1]योः॥ २१५ ॥  

यागादिब्रह्महत्यादिवर्गयोः स्यान्निदर्शनम्  
श्येनादीनां विधेयत्वादिष्टस्यापि च साधनात् ॥ २१६ ॥  

विधिरपि वा पुरुषार्थसाधके व्यापारे पुरुषेष्वप्रवर्तमानेष्वात्मनः प्रवर्तकत्व-
विगतिमाशङ्कमानः पुरुषार्थरूपमेव साध्यप्ताक्षिपन् सन्निहिततरमपि धात्वर्थं भवति-
क्रियाकर्तृत्वानुपादनादपुरुषार्थत्वाच्च न भावनायां भाव्यत्वेनावगमयति; स्वर्गादिषु
यद्दपि कामसम्बन्धेनोपक्षीणम्, तथापि तस्य ‘स्वर्गो मे भूयात्’ इत्येवं काम्य-
मानत्वेन भवतिक्रियाकर्तृत्वेनोपादानात् पुरुषार्थत्वाच्च विधिर्भावनाभाव्यत्वमवगम-
यन्न विहन्यत इत्येषा तावत्प्रक्रिया । वयं तु ब्रूमः—“ज्योतिष्टोमेन स्वर्गकोमो
यजेत,” “यावज्जीवं दर्शपूर्णमासाभ्यां यजेत” “ब्राह्मणो न हन्तव्यः” इत्येव-
मादिषु वाक्येषु प्रेरणाप्रतिपत्त्युत्तरकालं काम्यमानोपात्तदुरितक्षयनरकपातदयः
साध्यत्वेन प्रतीयन्ते; न च तत्र बाधः कारणदोषज्ञानं वा कदाचि[2]दुदेति ।
किंनिबन्धना पुनरियं प्रतिपत्तिरिति चेत्; यदनन्तरमुत्पद्यते, तदेवास्य निबन्धनम्;
एवंविधवाक्यानन्तरं चेयमुत्पद्यते; तस्मादिदमेव कारणमिति । तस्माद् भावनार्थ-
विधिर्विधेयार्थतामवगमयति, निषेधविधिश्च निषेध्यस्यानर्थतामिति ।



एवमर्थशब्दस्यार्थं व्याख्याय भाष्यं योजयितुमाह—**तस्मादुभयमिति** ।
“उभयमिह चोदनया लक्ष्यते” विधेयं निषेध्यं च; तत्र विधेयस्येष्टसाधनत्वा-
दर्थत्वम, निषेध्यस्य चानिष्टफलत्वादनर्थत्वामिति ॥



एवं तर्हीदं भाष्यमसम्बद्धम्—“[3]कोऽनर्थः ? यः प्रत्यवायाय श्येनादीः”
इत्यादि । एवं तु वक्तव्यं स्यात् ‘कोऽनर्थः ? यः प्रत्यवायाय ब्रह्महत्त्यादि इत्या-
शङ्क्याह—**श्येनादीनामिति** । श्येनादिसाध्ये प्राणवियोगभावके व्यापारे हिंसा-
शब्दवाच्ये विधिसंस्पर्शभ्रान्त्यपनयनार्थं लक्षणया श्येनादिशब्दः प्रयुक्त इति—


[1]: धयोः चौ. मु.

[2]: दुदेति निब. मा.

[3]: कोऽर्थः. मा.

<pb n="103"/>

उपचारादनर्थत्वं फलद्वारेण वर्ण्यते ।  
प्रतिषिद्धा हि सेत्यत्र स्फुटमेतत् करि[1]ष्यति ॥ २१७ ॥  

हिंसा हीति च यच्चापि ब्रूते नाभिचरेदिति ।  
श्येनादीनां स्वरूपे तु नोत्तरग्रन्थसङ्गतिः ॥ २१८ ॥  

विहितत्वान्निषेधस्य प्रवृत्तिस्तेषु दुर्लभा ।  
यदा तु चोदनाशब्दो विधावेव व्यवस्थितः ॥ २१९ ॥  

तदोभयादिको ग्रन्थः साध्यसाधनसंश्रितः ।  
साध्यसाधनसम्बन्धे विधिना प्रतिपादिते ॥ २२० ॥  

लक्ष्यमाणत्वमुभयोर्द्विविधं च फलं ऋतोः ।  
स्वर्गादि प्राप्यते तत्र प्रतिषेधानतिक्रमात् ॥ २२१ ॥  

“श्येनादीनां विधेयत्वादिष्टस्यापि च साधनात” । इत्येतेन श्येनशब्दस्य
मुख्यार्थपरित्यागे कारणमुक्तम् ।



इमं चार्थमुपरितनेन भाष्यग्रन्थेन स्वयमेव भाष्यकारः स्पष्टयतीत्याह—
**प्रतिषिद्धेति** श्लोकद्वयेन । श्येनादी[2]स्वरूपेऽनर्थत्वेन प्रतिज्ञाते “हिंसा हि सा, सा
च प्रतिषिद्धा” “नाभिचरितव्यम्” इति च सर्वमिदं प्राणवियोगभावकस्य
व्यापारस्य हिंसाशब्दवाच्यस्य स्यादिति ।



इदानीं विधायकव्यापाराङ्कीकारेणैवादित एवारभ्य भाष्यं व्याचष्टे—
**यदात्विति** । भवतु विधायकमेव वाक्यं चोदना, तथापीदं भाष्यमेवं व्याख्यायते—
“उभयमिह चोदनया लक्ष्यते” । साध्यं साधनं चेत्यर्थः ।



साध्यांशस्याविधेयत्वात् कथं चोदनालक्षणत्वम्, विधेयत्वे वा कथमनर्थत्व-
मित्याशङ्क्याह—**साध्येति** त्रिपाद्या । स्वर्गकामस्य धात्वर्थापरिच्छिन्नभावनाकर्त-
व्यताप्रतिपत्त्युतरकालं काम्यमानधात्वर्थयोर्या साध्यसाधनभावावगतिः तदभिप्राय-
मिदं चोदनालक्षणत्वमुभयोरिति ।



साध्यमपि द्विविधमर्थोऽनर्थश्चेत्याह—**द्विविधमिति** सपादश्लोकेन । प्रतिषे-
धमनतिक्रम्य यदुपभुज्यते सोऽर्थः, प्रतिषेधातिक्रमेण तु यदुपभुज्यते सोऽनर्थः इति ।


[1]: ष्यते. चौ, अनन्त. मु.

[2]: स्वरूपानर्थ. मा.

<pb n="104"/>

अतिक्रमेण हिंसादि शास्त्रान्तरनिरीक्षया ।  
फलांशे भावनायाश्च प्रत्ययो न विधायकः ॥ २२२ ॥  

वक्ष्यते जैमिनिश्चाह तस्य लिप्सार्थलक्षणा ।  
तेन सामान्यतः प्राप्तो विधिना च निवारितः ॥ २२३ ॥  

फलांशोपनिपातिन्या हिंसायाः प्रतिषेधकः ।  
अनर्थप्राप्तिहेतुत्वं बोध्यते तत्र यद्यपि ॥ २२४ ॥  

श्येनस्वरूपं नानर्थस्तत्फलस्य त्वनर्थता ।  
परस्तूभयमित्यादेः फलस्यापि विधेयताम् ॥ २२५ ॥  

भावनान्त[1]र्गतत्वाद् वा मत्वानर्थत्वमा[2]क्षिपत् ।  
नैवेत्येतावता चास्य विधेयत्वनिराक्रिया ॥ २२६ ॥  

श्येनसाध्याया हिंसायाः विहितत्वेन प्रतिषेधाभावात् कथं तदवाप्तिः प्रति-
षेधातिक्रमेणेत्याशङ्क्याह—**फलांश इति** । लिप्सयैव प्रवृत्तत्वान्न साध्यांशे विधिः
प्रेरयति । वक्ष्यति च भाष्याकारः—“जानात्येवासौ मयैतत् कर्तव्यमिति; उपायं तु न
वेद; यथा स्वर्गकाममुद्दिश्य” इति । जैमिनिरप्याह—“तस्य लिप्सार्थलक्षणा” इति ।



ततश्चाविहितत्वादस्ति प्रतिषेधशास्त्रस्यावरस इत्याह—**तेन सामान्यत इति** ।



श्येनस्य तु सत्यप्यनर्थहेतुत्वे निषेधभावादनर्थत्वं नास्तीत्याह—**अनर्थेति** ।



“कथं पुनरसावनर्थः कर्तव्यतयोपदिश्यते” इति चोद्यभाष्यम्, तस्याभि-
प्रायमाह—**परिस्त्विति** । परश्चोद्यवाद्येवं मन्यते—“उभयमिह चोदनया लक्ष्यते”
इत्यनेन भाष्येण साधनवत् साध्यस्यापि चोदनलक्षणत्वमभिदधता विधेयत्वमेवा-
मिहितम्, भावनान्तःपातित्वाद् वा फलस्येति मत्वा अनर्थत्वमाक्षिपति स्मेत्यर्थः ।



इदानीं फलविधिद्वारेण चोद्ये कृते [3]तस्यापि विधियत्वादाक्षिपदिति पर-
चोद्यावसरे श्येनादीनामविधेयत्वप्रतिपादनपरम्—“नैव श्येनादयः कर्तव्या विज्ञा-
यन्ते” इत्युत्तरभाष्यमसम्बद्धम्, “तेषामुपदेशः” इति चानेन [4]विरुद्धम्, उक्तेन
प्रकारेण वस्तुतोऽप्यनुपपद्यमानम्—आशङ्क्य “नैव” इत्येतावद् विच्छिद्य
व्याचष्टे—**नैवेत्य**र्धेन । नैव फलं विधीयत इत्यर्थः ॥


[1]: नान्तंमत. मा.

[2]: माक्षिपेत्. मा.

[3]: तस्याविधेयत्वमाक्षिपदिति. मा.

[4]: विरुद्धत्वमुक्तेन. मा.

<pb n="105"/>

किं विधेयमिदानीं स्यादाह श्येनादयस्त्विति ।  
प्रश्नापाकरणे चात्र तव्यो विधविवक्षया ॥ २२७ ॥  

प्रयुक्तो न तु साध्येऽर्थे द्वयेऽप्यनुपयोगतः ।  
अनर्थस्यापि साध्यत्वमविधेयस्य हीष्यते ॥ २२८ ॥  

साध्यत्वरहिते चेष्टा विधेये नित्यमर्थता ।  
शतुश्च लक्षणार्थत्वं तेषां चाप्युपदेशनम् ॥ २२९ ॥  

उपरितनं तु भाष्यं श्येनादीनां विधेयत्वप्रतिपादनपरमित्याह—**किमि**त्य-
र्धेन । इदानी यद्यपि च तव्यप्रत्ययः कर्मणि विधौ च [1]स्मर्यते, तथापि “श्येनाद्यः
[2]कर्तव्या विज्ञायन्ते” इत्यत्र विधिविवक्षया प्रयुज्यत इत्याह-**प्रश्नापाकरण इति** ।
फलस्य विधिविषयत्वे निराकृते किं विधेयमिति विधिविषयप्रश्नापाकरणार्थ एव
तव्यप्रत्ययोऽत्र विधिविवक्षया प्रयुक्त इति गम्यते; न पुनः साध्ये कर्मणि प्रयुक्तः,
प्रश्नेनासम्बन्धात्, अर्थानर्थत्वयोरनुपयोगाच्च ।



इदानीं यथा अर्थत्वानर्थत्वयोरनुपयोगस्तथा दर्शयति—**अनर्थस्यापिति** ।
अर्थत्वप्रतिपादनार्थं वा श्येनादीनां कर्मत्वमभिधीयेत, अनर्थत्वपरिहारार्थं वा ? न
च तदुभयमप्यत्रोपयुज्यते, तयोर्विधिप्रतिषेधाधीनत्वात्; सत्यपि साध्यत्वे विधिरहिते
प्रतिषेधाक्रान्ते हिंसादावनर्थत्वदर्शनात्; विनापि साध्यत्वेन विधेयेषु ज्योतिष्टो-
मादिष्वर्थत्वसिद्धेः ।



भाष्यकारस्यापि चैतदेवाभिमतमित्याह—**शतुश्चेति** । “अभिचरन्” इति
[3]शतुः “लक्षणहेत्वोः क्रियायाः” इति पुरुषलक्षणार्थत्वम् “यो हि हिंसितु-
मिच्छेत”, इति वदन—“तेषामुपदेशः” इति च वदन् भाष्यकारः स्फुटं
करोति करणांशस्य विधेयत्वम्; अन्य[4]था ह्यपदेशवचनं नावकल्पत इति ।



इदं वार्तिककारीयं दूषणं समर्थनं च सर्वमेवालूनविशीर्णम् । तथा ह्ययं
दूषणमार्गोऽत्र कृतः—विधायकं वाक्यं चोदनाशब्देनोक्तं भाष्यकारेण “चोदनेति


[1]: समर्प्यते. मा.

[2]: omitted कर्तव्याः. मा.

[3]: शकृत्. मा.

[4]: थाप्युप. मा.

<pb n="106"/>
क्रियायाः प्रवर्तकं वचनम्” इत्यत्र, न निषेधकवचनम्; न च विधायकवाक्यलक्षणा
ब्रह्महत्यादयः; तेनार्थपदस्य व्यावर्त्यं नास्तीति । तदनुपपन्नम्; सत्यं विधिरेव
चोदनोच्यते; भावार्थाधिकारन्निषेधाधिकारेऽपि स एव प्रमाणम्, विषयमात्रं तु
भिद्यते; “यजेत स्वर्गकामः” इत्यत्र स्वर्गकामो भावार्थे नियुज्यते, “ब्राह्मणो न
हन्तव्यः” इत्यत्र तु रागतो हननावच्छिन्नायां भावानायां प्रवर्तमानो नञर्थावच्छि-
न्नायां भावानायां नियुज्यते; न तु निषेधाधिकारे नञः प्रामाण्यम्, [1]भावार्थवद्विषय-
कोटिनिक्षेपात् । नन्वेवमपि नानर्थस्य चोदनालक्षणत्वम्; हननादयश्चानर्थाः ।
उच्यते—नञर्थविषय एव विधिः प्रतीयमानो हननस्याप्यनिष्टफलतामवगमयति
यथा भावार्थविषयोऽवगम्यमानो नियोज्यविशेषणस्य स्वर्गादेः साध्यताम् । ननु
“ब्राह्मणो न हन्तव्यः” इत्यत्र नियोगनियोज्यविषयश्रवणान्नैराकाङ्क्ष्ये सति
कल्प्यमानो नरकपातः पुरुषबुद्धिप्रभव एव स्यात् । एवं तर्हि “यजेत स्वर्गकामः”
इत्यत्रापि नियोगनियोज्यविषयश्रवणान्नैराकाङ्क्ष्ये सति नियोज्यविशेषणस्य साध्य-
त्वकल्पना पुरुषबुद्धिप्रभवैव स्यात्; यतो नियोज्यविशेषणस्य स्वर्गादि भावार्थसाध्यता-
मप्रतिपद्यमानमेव जीवनवन्नियोज्यं विशेषयितुं शक्नोत्येव । नापि भावार्थस्य
साध्याकाङ्क्षायां सन्निहितत्वान्नियोज्यविशेषणस्य साध्यत्वम्, जीवनस्यापि साध्य-
त्वप्रसङ्गात् । अथासिद्धस्येष्य[2]माणत्वेनोपात्तस्यैतल्लोके दृष्टम् “हरीतकीं भक्षयेद्
विरेककामः” इत्यादौ; प्रतिपाद्यमानमेव जीवनवत्; नियोज्यजीवनं तु सिद्धम् ।
तदनुपपन्नम्, सर्वत्र निज्योज्यविशेषणस्य सिद्धत्वात्; जीवनाधिकारे च सन्निहित-
स्यायोग्यत्वात् साध्यान्तरं कल्पयतु भवान् । अथ तत्र नियोगार्थ एव साध्यः;
सकामाधिकारेष्वप्यविशिष्ट एवायमर्थ इति चेत्; न तर्हि स्वर्गादेः साध्यत्वम्,
जीवनवत् केवलाधिकारहेतुत्वात् । अपि च न तावत् भावार्थ एव द्वयमुत्पादयति,
वाक्यार्थत्वेनान्विताभिधानेन विषयविषयिभावेन च तस्य विध्यर्थनिष्पादकत्वात्;
उभयपरत्वे च भावार्थस्यैकस्मिन् पदग्रामे वाक्यार्थद्वयप्रसङ्गात् । नापि भावार्थ-
वदवाक्यार्थत्वप्रसङ्गात्; स्वर्गस्यैवेष्यमाणस्यानन्यनिष्ठस्य चोत्पद्यमानस्य वाक्यार्थ-
त्वप्रसङ्गात् । नापि भावार्थ एव स्वर्गाद्युत्पत्तिमवान्तरव्यापारीकृत्य कार्यं निष्पाद-
यति; कार्यनिष्पत्तेस्तर्हि पूर्व स्वर्गाद्युत्पत्या भवितव्यम्; भावार्थानन्तरम्’ कालान्तरे
[1]: भावनार्थवत्. मा.

[2]: माण उत्पन्नोपात्त. मा.

<pb n="107"/>
वा ? न तावदनन्तरम्, पुत्रादेरदर्शनात्; नापि कालान्तरे, भावार्थस्य क्षणिक-
त्वेन तदानीमभावात्, विध्यर्थातिरिक्तापूर्वानभ्युपगमाच्च । अपि च भावार्थसाध्ये
नियोगफले किं युगपदुत क्रमेणेति । न तावद् युगपत्, उभयत्र व्यापारायोगात्
समप्रधानत्वप्रसङ्गाच्च । अथ क्रमपक्षः, तत्रापि किं नियोगसिद्धिः फलस्यावान्तर-
व्यापारः, उत फलसिद्धिर्नियोगस्येति ? यदि प्रथमः पक्षः, तदा नैव लिप्सया
विषये प्रवृत्तिः; अपि तु विधित एव । अथ फलसिद्धिर्नियोगस्यावान्तरव्यापारः,
तदानुष्ठनानन्तनरं फलस्य दर्शनं स्यात; नियो[1]गस्यानिष्पन्नत्वात्, अपूर्वानभ्युप-
गमाच्च । न च शाब्दी सिर्द्धर्द्वयस्य, अभावात् । तस्मान्न कामाधिकारे फलस्य
साध्यत्वम् । अथ भावार्थविषयो विधिः नियोज्यविशेषणस्य भावार्थसाध्यतामना-
पाद्य न पर्यवस्यत्येवेति, हन्त तर्हि “ब्राह्मणो न हन्तव्यः” इत्यत्रापि नञर्थविषयो
विधिः हनन[2]स्यानिष्टफलतामनापाद्य न पर्यवस्यत्येवेति । एवं समाने सति यः
स्वर्गस्य साध्यतां कल्पयति, स न नरकपातस्येत्येतदपि दुर्भणम् । अपि च
वार्तिककारस्येदं दर्शनम् निषेधविधौ विपर्यये नरकपात एव फलमिति ।
तदुक्तम्—



“निषेधेभ्यो निषेध्यानामनार्थत्वेन निर्णयः ।” इति ।



तस्माद् विधिरेव चोदनोच्यतां तल्लक्षणावेव त्वर्थानर्थाविति ॥



यदपि समर्थनमुक्तं विधिनिषेधौ द्वावपि चोदनाशब्दवाच्यौ; तत्र विधि-
लक्षणत्वं ब्रह्महत्यादीनां मा भूत्, निषेधलक्षणास्तु भविष्यन्तीति; तदयुक्तम्;
यतो विधिरेव चोदना; निषेधाधिकारे तवेद प्रमाणम्; ब्रह्महत्यादयोऽपि तल्ल-
क्षणा एवेत्युक्तम् ।



इदमपरं समर्थनम्—भवतु विधिरेव चोदना; तथापीदं भाष्यमेवं
नेयम्—“उभयमिह चोदनया लक्ष्यते” साध्यं साधनं च; साध्यमपि द्विविधम्
अर्थोऽनर्थश्चेति; ज्योतिष्टोमादिसाध्यः स्वर्गाद्यर्थः श्येनादिनां तु यत् साध्यं
हिंसात्मकं सोऽनर्थ इति । एतदप्यसमञ्जसम् । तथाहि—का पुनरियं हिंसा
नाम ? यदि प्राणवियोगः, तस्य प्रयोज्यव्यापारत्वेन प्रतिषेधसम्बन्धाभावान्नानर्थ-
त्वम् । अथ तदुत्पादको व्यापारः, स तर्हि श्येन एव; तस्यानर्थत्वे साधनस्यै-
वानर्थत्वम् । अथ प्राणवियोगभावकः करोत्यर्थो हिंसा, स च श्येनसाध्यः, तत-


[1]: गस्य निष्पन्न. मा.

[2]: स्यानिष्फलता. मा.

<pb n="108"/>

ब्रुवन् स्फुटीकरोतीष्टमुपदेशो हि नान्यथा ।  
विधित्वमादिशब्दात् स्यादितिकर्तव्यतास्वपि ॥ २३० ॥  

श्चायमर्थः—यः प्राणवियोगं कर्तुमिच्छेत्, स श्येनेन कुर्यादिति; स एव
प्राणवियोगावच्छिन्नः करोत्यर्थो नियोज्यविशेषणम्, स एव श्येनावच्छिन्नो विधे-
र्विषय इति प्राणवियोगावच्छिन्नस्य च प्रतिषेधादनर्थत्वम् “न हिंस्यात् सर्वा
भूतानि” इति । तदनुपपन्नम् प्राणवियोगावच्छिन्नानां पुरुषस्याप्रवृत्तेरप्रतिषेधात्;
अनुबन्धद्वयावच्छिन्न एव भावार्थे पुरुषः प्रवर्तते [1]निवर्तते वा; फलानुबन्धस्तु
सर्वदेच्छाविषय एव, न तु तत्र प्रवृत्तिर्लिप्सया विधिना वा; उपाय एव हि तौ
प्रवर्तकावगतानवगतभेदेन; तस्मात् श्येनादावितिकर्तव्यतानुबन्धवत् करणानु-
बन्धेऽपि वैधी प्रवृत्तिरित्यतः श्येनादौ न कस्याचिदनर्थत्वम्; ब्रह्महत्त्यादय एव
त्वनर्थत्वेनार्थपदव्यावर्त्याः । तदुक्तम्—



“तस्मादुभयमित्यत्र विधेयप्रतिषेध्ययोः ।  
यागादिब्रह्महत्यादिवर्गयोः स्यान्निदर्शनम् ॥”   इति ।

श्येनादीनां तु न साक्षान्नाप्युपचारेण नापि तत्फलस्यानर्थत्वमिति तस्यानर्थत्वप्रति-
पादनपरम्—“श्येनो वज्र इषुः” इत्येवमादि भाष्यमुपेक्षणीयम् । तदुक्तम्—



“गुरोरप्यवलिप्तस्य कार्याकार्यमजानतः ।  
उत्पथप्रतिपन्नस्य परित्यागो विधीयते ॥”   इति ।

“श्येनादीनां विधेयत्वादिष्टस्यापि च साधनात् ।  
उपचारादनर्थत्वं फलद्वारेण वर्ण्यते ॥”—  

इति व्यख्यानान्तरं त्वनभिप्रेतमेव भाष्यगमनिकामात्रेणोक्तमिति कृतमतिविस्तरेण,
प्रकृतमनुसरामः ॥



“श्येनादयः कर्तव्या विज्ञायन्ते” इत्यत्र आदिशब्देन करणवदितिकर्त-
व्य[2]ताया विधिसंस्पर्शेन प्रतिषे[3]धाविषयत्वं दर्शयति भाष्यकारः । [4]तदभिप्रायं
व्याचष्टे—**विधित्वमिति** ।


[1]: omitted निवर्तते. मा.

[2]: तावगतायाः. मा.

[3]: धादविषय. मा.

[4]: तदयं प्रत्याचष्ठे. मा.

<pb n="109"/>

तस्मात् फलांशे या हिंसा वैदिकी सा निषिध्यते ।  
अंश[1]द्वयेऽपि या हिंसा तन्निषेधाभिधायिनाम् ॥ २३१ ॥  

अविशेषेण यच्छास्त्रं शिरोवदिति चोतरम् ।  
निषेधेनानवष्टब्धे विषये न ह्यनर्थता ॥ २३२ ॥  

प्रत्यक्षादेरशक्यत्वात् कल्प्यते निष्प्र[2]माणिका ।  
न हि हिंसाद्यनुष्ठाने तदनीं दोपदर्शनम् ॥ २३३ ॥  

बाह्येऽपि विचिकित्सा तु शास्त्रादेवोपजायते ।  
हिंस्यमानस्य [3]दुःखित्वं दृश्यते यन्न तावता ॥ २३४ ॥  

कर्तुर्दुःखानुमानं स्यात् तदानीं [4]तु विपर्ययात् ।  
वि[5]षयेऽस्याः फलं यादृक् प्रेत्य कर्तुस्तथाविधम् ॥ २३५ ॥  

यस्तु साङ्ख्यः शब्दप्रमाणानभिज्ञो बाह्यहिंसावदस्यापि निषेधमाह, तस्य
“अविशेषेण यच्छास्त्रम्” “शिरोवत्” इति चोतरद्वयं दातव्यमित्याह—<q>अंश-
द्वयेऽपीति</q> । “अविशेषेण यच्छास्त्रम्” इत्यनेन पदाहवनीयन्यायेन सामान्य-
विशेषबाधं दर्शयति; “शिरोवत्” इत्यनेनापि शवप्रतिषेधशास्त्रस्य “नारं
स्पृष्ट्वास्थि सस्नेंह सवासा जलमाविशेत्” इति; तस्य विधिशास्त्रेण “पुरुषशीर्ष-
मुपदधाति” इत्येनेन बाधः ।



नापि प्रत्यक्षादिना तत्रानर्थत्वं प्रतीयत इत्याह—**निषेधेनेति** सार्धेन ॥



नापि बाह्यहिंसावद् विचिकित्सा[6]बलेनात्रानर्थत्वम्, शास्त्रानुसारित्वेन
विचिकित्साया एवाभावादित्याह—**बाह्योऽपि**त्यर्धेन ।



नापि हिंस्यमानदुःखित्वदर्शनेन कर्तृदुःखानुमानम्, प्रत्यक्षविरोधादि-
त्याह—**हिंस्यमानस्येति** ।



इदानीं साङ्ख्योक्तमेव प्रयोगदुषणायोपन्यस्यति—**विषयेऽस्या इति** ।
विमत्यधिकरणभावा हिंसा धर्मिणी, विषयफलतुल्यं ददातीति साध्यो धर्मः ;
क्रियाविशेषत्वादिति हेतुः; शास्त्रोक्तदानवदिति दृष्टान्तः ।


[1]: द्वये तु या नाम. चौ, अनन्त. मु.

[2]: प्रमाणता. अनन्त. मु.

[3]: दुःखत्वम्. मा.

[4]: तद्विपर्यतः चौ. अनन्त. मु.

[5]: विषयोऽस्याः. चौ. मु.

[6]: बलेनात्रनार्थ. मा.

<pb n="110"/>

हिंसा क्रियाविशेषत्वात् सूते शास्त्रोक्तदानवत् ।  
य एवमाह तस्यापि गुरुस्त्रीगमनादीभिः ॥ २३६ ॥  

सुरापानादिभिश्चापि विपक्षैर्व्यभिचारिता ।  
विरुद्धता च यादृग्धि दानैस्तादृक् फलं भवेत् ॥ २३७ ॥  

विधिगम्यफलवाप्तिरदुःखात्मकता तथा ।  
न च या संप्रदानस्य प्रीतिस्तादृक् फलं श्रुतम् ॥ १३८ ॥  

[1]दातुस्तेन हि दृष्टान्तः साध्यहीनः प्रतीयते ।  
संप्रदानं च दाने ते विषयः कर्म हिंसने ॥ २३९ ॥  

वैषम्यं संप्रदाने तु [2]पक्षस्थे तद्विरुद्धता ।  
प्रीयते संप्रदानं हि देवतेति [3]स्थितं तव ॥ २४० ॥  

तत्र क्रियाविशेषत्वादित्यस्य हेतोः विपक्षेऽपि सुरापानगुरुस्त्रीगमनादौ भावा-
दनैकान्तिकत्वमित्याह—**य एवमिति** । यतः पाने पीयमाना[4] सुरा पानादिविषयः
तस्य न किञ्चित् फलम्; अभिगमेऽप्यभिगम्यस्य सुखामिति ।



इदानीमभ्युपगम्यैकान्तिकत्वं विरुद्धतामापादयति—**विरुद्धेति** । हिंसा
विधिगम्यमदुःखात्मकं फलं प्रेत्य कर्तुर्दिशति, क्रियाविशेषत्वाच्छस्त्रोक्तदानव-
दित्यर्थः ।



साध्यविकलत्वेन दृष्टान्तमपि दूषयितुमाह—**न च येति** । दातुरमृतत्वं
फलम्, संप्रदानस्य तु सुखलवप्राप्तिः फलमित्यर्थः ।



अपि च—**संप्रदानं च दाने ते विषयः कर्म हिंसने ॥ वैषभ्यमिति** ।
अयमभिप्रायः—विषयफलतुल्यफलं ददातीत्यत्र कर्मप्रतिपादको वा विषयशब्दः,
संप्रदानकर्मप्रतिपादको वा ? तत्रोभयप्रतिपादकत्वमभिप्रेतं भवतः; यतो दाने संप्रदानं
विषयः, प्रदेयस्य हिरण्यादेः फलात्मताभावात्; हिंसायां तु कर्म विषयः ; यतः
तस्यैव दुःखात्मकं फलम्; तदेतस्मिन् प्रयोगे उभयपरत्वं विरुद्धमिति ।



अथैतद्दोषपरिजिहीर्षया अग्नीषोमीयादिहिंसाया अपि देवतारूपं संप्रदान-
मेव विषयः, तत्राप्यभिमतसाध्याङ्गविरोधिनी प्रतिज्ञेत्याह—**संप्रदानं त्विति** ।


[1]: दावस्तुतेनर्हेदृष्ठो....यते. मा.

[2]: पक्षस्त्वेतद्विरुद्धता. चौ. मु,
पक्षे त्वेतद्विरुद्धता. अनन्त. मु.

[3]: मतम्. चौ. मु.

[4]: नं सुरापानादिविषयम्. मा.

<pb n="111"/>

दृष्टान्तं कर्म [1]दाने चेत् तस्य कीदृक् फलं भवेत् ।  
जपहोमादिदृष्टान्तात् परपीडादिवर्जनात् ॥ २४१ ॥  

चोदितत्वस्य हेतुत्वाद् विरुद्धाव्यभिचारिता ।  
विहितप्रतिषिद्धत्वे [2]त्यक्त्वान्यन्नैव कारणम् ॥ २४२ ॥  

धर्माधर्मावबोधस्य तेनायुक्तानुमानगीः ।  
अनुग्रहा[3]च्च धर्मत्वं पीडातश्चाप्यधर्मताम् ॥ २४३ ॥  

वदतो [4]जपशीध्वादिपानादौ नोभयं भवेत् ।  
क्रोशता हृदयेनापि गुरुदाराभिगामिनाम् ॥ २४४ ॥  

[5]भूयान धर्मः प्रसज्येत भूयसी ह्यपकारिता ।  
अनुमानप्रधानस्य प्रतिषेधानपेक्षिणः ॥ २४५ ॥  

विषये । दुःखरूपं फलं [6]दातुरभिप्रेतं हिंसायाः; न च संप्रदानस्य देवताख्यस्य
दुःखरूपं फलम्, अस्मत्पक्षे फलाभावात् । साङ्ख्यपक्षे तु प्रीतिः फलम्, देवता-
राधनत्वाद् यागस्येति ॥



अथ हिंसायामिव दृष्टान्तेऽपि दाने कर्मैव विषयः, तत्रापि साध्यविकलत्वं
दृष्टान्तस्येत्याह—**दृष्टान्त** इत्यर्धेन ।



विरुद्धाव्यभिचारी चायं हेतुरित्याह—**जपहोमादीति** ।



निराकृतं च धर्माधर्मविषयत्वमनुमानस्येत्याह—**विहितेति** ।



नापि विधिप्रतिषेधौ मुक्त्वा परपीडानुग्रहौ धर्माधर्मत्वे लक्षणमित्याह—

अनुग्रहाच्चेति

।



एव[7]मव्यापकत्वमभिधायेदानीमतिव्याप्तिं दर्शयितुमाह—**क्रोशतेति** । ननु
चित्तोद्वेगादात्मन एव पीडोत्पद्यत इति कथमतिव्यापकत्वमित्याशङ्क्याह—
**अनुमानेति** ।


[1]: द?नं. चौ, अनन्त. मु.

[2]: त्यक्त्वान्यन्न च. चौ, अनन्त. मु.

[3]: च्चाधर्मत्वं पीडातश्चाप्यधर्मता. चौ, अनन्त. मु.

[4]: जपसीध्वा. चौ. मु.

[5]: भूयोऽर्थत्वम्. मा.

[6]: दातुमभि. मा.

[7]: मपापकर्मत्वम्. मा.

<pb n="112"/>

हृदयक्रोशनं कस्माद् दष्टां पीडामपश्यतः ।  
पीडातश्चाप्यधर्मत्वं तथा पीडामधर्मतः ॥ २४६ ॥  

अन्योन्याश्रयमप्नोति विना शास्त्रेण साधयन् ।  
एवमादावशास्त्रज्ञो म्लेच्छो नोद्विजते क्वचित् ॥ २४७ ॥  

तस्य नाधर्मयोगः स्यात् पूर्वोक्ता यदि कल्पना ।  
तस्मादनुग्रहं पीडां तदभावमपास्य च ॥ २४८ ॥  

धर्माधर्मार्थिभिर्नित्यं मृग्यौ विधिनिषेधकौ ।  
क्वचिदस्या निषिद्धत्वात शक्तिः शास्त्रेण बोधिता ॥ २४९ ॥  

नन्वधर्मत्वेनाभिगम्यस्य पीडामुत्पादयत्येवेत्याशङ्क्याह **पीडातश्चेति** ।



अशास्त्रज्ञस्य त्वेवमादिपदार्थकरणे चितोद्वेगोऽपि नास्तीत्याह—<q>एवमादा-
विति</q> ।



प्रकृतमुपसंहरति—**तस्मादिति** ।



**साङ्ख्यनायकमाधवस्त्वाह**—विहायानुमानादीन् विधिप्रतिषेधत्वानिबन्धन-
त्वमेव धर्माधर्मयोरवलम्ब्याग्नीषोमीयादिष्वधर्मतामाह—**क्वचिदिति** श्लोकत्रयेण ।
अयमर्थः—सत्यं विधिप्रतिषेधनिबन्धनावेव धर्माधर्मौ; तौ तु विधिप्रतिषेधौ
तयोरिष्टानिष्टशक्तिज्ञापकौ, न पुनः कारकौ; ततः किमिति चेत्, इदं ततो
भवति—हिंसा नाम तावदेका व्यक्तिस्त्रैलोक्येऽपि; तस्याश्च क्वचिल्लोके ब्रह्महत्त्या-
दिषु “न हिंस्यात् सर्वा भूतानि” इति प्रतिषेधादनिष्टसाधनत्वशक्तिरवगमिता;
न च प्रतिहता सेदानीम्; विधेयेष्वग्नीषोमीयादिषु हिंसाया अविशेषान्नापगच्छति;
न हि तेषु विधेः अनिष्टसाधनत्वावगमे अग्नीषोमीयादिषु ब्रह्महत्त्यादिषु वा कश्चिद्
विशेषः; तत्र यदि नामाग्नीषोमीयादिषु विधिरपरः प्रतीयते किं तावता पूर्वप्रतिमा
शक्तिरपगच्छति ? न हि विधेः अवगतानिष्टसाधनशक्त्यपगमे कच्चिद् व्यापारः,
तत्र विधितः श्रेयस्साधनत्वावगमात् । अतः सर्वशास्त्रानुसारादेव हिंसादीनाम-
धर्मत्वं कल्प्यते, न पुनरनुमानत इति स्थितमग्नीषोमीयादिष्वधर्मत्वम् ।


<pb n="113"/>

प्रत्यवायनिमि[1]त्तत्वं विधानान्नापगच्छति ।  
शास्त्रेण न हि शक्तिनामावापोद्वापनक्रियाः ॥ २५० ॥  

विद्यमाना हि कथ्यन्ते शक्तयो द्रव्यकर्मणाम् ।  
तदेव चेदं कर्मेति शास्त्रमेवानुधावता ॥ २५१ ॥  

हिंसादीनामधर्मत्वं [2]कल्प्यते नानुमानतः ।  
एवं ये निपुणं प्राहुस्तैरप्येतत् परिक्ष्यताम् ॥ २५२ ॥  

सुरापानादिभिः शूद्रः किं याति नरकं कृतैः ।  
वैश्यस्तोमेन वा किं स्याद् विप्रराजन्ययोः फलम् ॥ २५३ ॥  

पञ्चम्यामिष्टिकरणान्मध्याह्ने चाग्निहोत्रतः ।  
तस्माद् यद् यादृशं कर्म यत्फलोत्पत्तिशक्तिकम् ॥ २५४ ॥  

शास्त्रेण गम्यते तस्य तादृशस्यैव तत् फलम् ।  
हिंसा चांशद्वयादन्या या तस्याः प्रतिषेधजम् ॥ २५५ ॥  

प्रत्यवायार्थताज्ञानं विधिनान्यत्र [3]वार्यते ।  
ज्ञानमेव [4]तु शक्तीनां नावापोद्वापनक्रियाः ॥ २५६ ॥  

एवं चोदिते सति अतिप्रसङ्गापादनद्वारेण तद्दूषणमाह—**एवमिति**
श्लोकद्वयेन । [5]विप्रकर्तृकस्या सुरापानस्य निषिद्धत्वेनावधारिता नरकोत्पादिका शक्तिः
शूद्रकर्तृकेऽपि नापगच्छति; तथा वैश्यकर्तृकस्य वैश्यस्तोमस्य विहितत्वेनाधारिता
स्वर्गोत्पादिका शक्तिः विप्रराजन्यकर्तृकेऽपि नापगच्छति; पौर्णमास्यमावास्या-
कालविशिष्टस्य दर्शपूर्णमासस्य विहितत्वेनावधारिता स्वर्गोत्पादिका शक्तिः पञ्चम्या-
मपि नापगच्छतीत्यादि; तत्रैवं दूषिते सत्यवश्यमेवं परिहारो वक्तव्य इत्याह
—**तस्मादिति** ।



किमेवं सतीत्याह—

हिंसा चेति

। निषेधशास्त्रं च करणेतिकर्तव्यताव्यति-
रिक्तायाः प्रत्यवायोत्पदिकां शक्तिं बोधयति; तस्या एव तु करणेतिकर्तव्यतायां
विधिशास्त्रेण बाधितत्वान्न ज्ञापयतीत्यर्थः । यत् पुनरिदमुक्तम्—“शास्त्रेण न हि
शक्तीनामावापोद्वापनक्रियाः” इति, सत्यम्; तदेव तु ज्ञापकत्वं विषयभेदेनेत्याह
—**ज्ञानमेवेति** ।


[1]: त्तत्वे विधिना नापगच्छति, चौ, अनन्त, मु.

[2]: कथ्यते. चौ, अनन्त. मु.

[3]: बाध्यते. मा.

[4]: च. चौ, अनन्त. मु.

[5]: वर्णकर्तृकस्य. मा.

<pb n="114"/>

[1]क्रियन्ते शास्त्रतस्तास्तु क्रिया[2]भेदे व्यवस्थिताः ।  
व्यवस्थाः शक्तिभेदानां दृष्टर्थेष्वपि कर्मसु ॥ २५७ ॥  

अभिन्नत्वेऽपि दृश्यन्ते भुजेः स्वस्था[3]तुरेष्विव ।  
रूपाभेदेऽपि हिंमादेः भेदोऽङ्गान[4]ङ्गहेतुकः ॥ २५८ ॥  

तथाप्येकफलत्वं चेत् क्रियात्वात् सर्वसङ्करः ।  
यजित्वाद्यविशेषाच्च चितादिफलतुल्यता ॥ २५९ ॥  

भेदात् तत्र व्यवस्था चेदिहाप्येवं भविष्यति ।  
विधीनां [5]चापि सर्वेषां साक्षाद व्यवहितोऽपि वा ॥ २६० ॥  

पुरुषार्थः फलं तेन [6]नानर्थोऽपि प्रतीयते ।  
न चेषु श्रूयतेऽनर्थो [7]निषेधान्न च कल्प्यते ॥ २६१ ॥  

एकस्यापि कर्मणः शक्तिविशेषाणां व्यवस्था दृश्यत एवेत्याह—<q>व्यवस्था
इति</q> । यथैकमेव दधिभोजनं पितश्लेष्मोपहतेन क्रियमाणमनारोग्याय, वातुलेन तु
क्रियमाणं शान्तये ।



यत्त्विदुक्तम्—“तदेवं चेदं कर्म” इति, तत्राप्यह—**रूपाभेदेऽपी**-
त्यर्धेन ॥



एवं भेदे सत्यपि यदि हिंसारूपक्रियैक्यमभ्युपगम्य प्रत्यवायोत्पादकत्व-
मुच्यते, तदा क्रियारूपतयैक्यात् स्वर्गोत्पादकत्वमपि स्यात; तदाह—
**तथापीति** ॥



अथैक्ये सत्यवच्छेदमङ्गीकृत्य परिहारस्तत्र, तथेहापि भविष्यतीत्याह—
**भेदादि**त्यर्धेन । अपि च पुरुषार्थपर्यवसायित्वाद् विधेः तद्विशेषाकाङ्क्षायां सत्या-
मनर्थस्यावसर एव नास्तीत्याह—**विधीनामिति** ।



न चात्रानर्थः फलत्वेन श्रूयते, नापि कल्प्यत इत्याह—**न चेत्यर्धेन** ॥


[1]: ज्ञायन्ते. चौ, अनन्त. मु.

[2]: भेदव्यव. चौ, अनन्त. मु.

[3]: तुरेष्वपि. चौ, अनन्त. मु.

[4]: ङ्गकारितः. चौ, अनन्त. मु.

[5]: वापि. चौ, अनन्त. मु.

[6]: नानर्थोऽतः. चौ, अनन्त. मु.

[7]: निषेध्यान्न. मा.

<pb n="115"/>

न च प्रकरणस्थत्वात् पुरुषार्थः फलं भवेत् ।  
कर्मोप[1]कारः कल्प्यस्तु दृष्टोऽ[2]दृष्टोऽपि वा ततः ॥ २६२ ॥  

कल्पनावसरस्तत्र नानर्थस्यानपेक्षणात् ।  
क्रत्वर्थश्चापि संस्कारः पशोनारादुपक्रिया ॥ २६३ ॥  

दृष्टैव त्ववदानानां निष्पतिः क्रत्वपेक्षिता ।  
अभिचारेऽप्युपायस्था हिंसा नार्धम [3]इष्यते ॥ २६४ ॥  

तस्मादनङ्गभूतायां हिंसायामेतदुच्यते ।  
उद्देशाच्च फलत्वेन श्येनादौ न विधीयते ॥ २६५ ॥  

भावनाविधि[4]रप्येष फलांशाद् विनिवर्तते ।  
अतः स्वतो न धर्मत्वं श्येनादेर्नाप्यधर्मता ॥ २६६ ॥  

अपि च निरधिकारस्य अधिकारान्तरसन्निधौ श्रवणात् तादर्थ्येनैव भवति-
व्यम्, कुतस्तत्रानर्थगन्धोऽपीत्याह—**न चेति** सार्धेन ।



क्रत्वर्थतापि शेषभूतपशुसंस्कारकत्वेन तत्राप्यपेक्षितावदाननिष्पत्तिसमर्पक-
त्वेनेत्याह—**क्रत्वर्थश्चेति** ।



तस्मादवस्थितमेतत्—अंशद्वयगताया विहि[5]तत्वेनाप्रतिषेधान्नानर्थत्वम्;
अतश्च श्येनेऽपि चोदकप्राप्तायां नैवाधर्मत्वम्; श्येनसाध्याया हिंसायाः विधि-
संस्पर्शाभावेन प्रतिषिद्धत्वादधर्मत्वमित्याह—**अभिचारेऽपीति** ।



उक्तमेव फलांशस्याविधेयत्वं स्मारयति—**उद्देशाच्चेति** ।



श्येनादीनां तु न स्वतो धर्मत्वम्, पारम्पर्येणानिष्टफलत्वात्; नाप्यधर्म-
त्वम्, प्रतिषेधाभावात्; औपचारिकस्तु तत्रानर्थशब्दप्रयोग इत्युक्तमित्याह—
**अत इति** ।


[1]: कारकल्प्यस्तु. मा.

[2]: अदृष्टोऽथवा. पुनः. चौ, अनन्त. मु.

[3]: उच्यते. चौ, अनन्त. मु.

[4]: रप्येवम्. चौ, मु.

[5]: तत्वेन प्रतिषेधासानर्थ. मा.

<pb n="116"/>

फलानर्थानुबन्धित्वात् तद्द्वारेणोपचर्यते ।  
निराकाङ्क्षस्य चैकेन श्येनस्य न फलद्वयम् ॥ २६७ ॥  

तस्मात् क्रियान्तरादे[1]व हिंसातोऽधर्म उच्यते ।  
फलतोऽपि च यत् कर्म नानर्थेनानुबध्यते ॥ २६८ ॥  

केवलप्रीतिहेतुत्वात् तद्धर्मत्वेन गी[2]यते ।  
ननु चेष्टाभ्युपायत्वात् श्येनादेर्धर्मता भवेत् ॥ २६९ ॥  

फलं तावदधर्मोऽस्य श्येनादेः संप्रधार्यते ।  
यदि येनेष्टसिद्धिः स्या[3]दनिष्टाननुबन्धिनी ॥ २७० ॥  

तस्य धर्मत्वमुच्यते ततः श्येनादिवर्जनम् ।  
यदा तु चोदनागम्यः कार्याकार्यानपेक्षया ॥ २७१ ॥  

धर्मः प्रीतिनिमित्तं स्याद् तदा श्येनेऽपि धर्मता ।  
यदि त्वप्रीतिहेतुर्यः साक्षाद् व्यवहितोऽपि वा ॥ २७२ ॥  

ननु किमिति श्येने फलस्यानिष्टानुबन्धित्वम्, श्येनस्यैवानिष्टफलत्वं किमिति
न भवतीत्याशङ्क्याह—**निराकाङ्क्षस्येति** । धर्मत्वं तर्हि श्येनस्य भवत्वित्या-
शङक्याह—**फलतोऽपीति** । एवं स्थिते सति श्लोकार्धेन चोदयति—**नन्वि**
त्यर्धेन ॥



अत्रोच्यते-श्येनसाध्यस्य प्राणवियोगभावकव्यापारस्य निषिद्धत्वेन तावद-
धर्मत्वम्; श्येनादीनां तु धर्मत्वमधर्मत्वं वेत्येतद् विचारयाम इत्याह—**फलमि**त्य-
र्धेन । वृद्धव्यवहारपर्यालोचनं चात्र संप्रधारणम् । कीदृशेऽर्थे वृद्धैर्धर्माधर्मशब्दौ
प्रयुक्तावित्याह—**यदीति** । यदि यः पुरुषार्थं साधयत्यनिष्टानुबन्धी च न भवति,
तत्र वृद्धैर्धर्मशब्दः प्रयुज्यते; तदा श्येनादयो धर्मशब्देन वर्ज्यन्ते; यदि विधेये
प्रीतिसाधके च पदार्थे सत्यप्यनिष्टानुबन्धित्वे धर्मशब्दः प्रयुज्यते, तदा श्येनेऽपि
धर्मत्वमित्याह—**यदा त्विति** । यदा त्वनिष्टानुबन्धिनि लोके धर्मशब्दः प्रयुज्यते,
तदा श्येनेऽप्यधर्मत्वमित्याह—**यदि त्विति** । तत्र पूर्वेण श्येनादेः धर्मत्वं नास्ती-


[1]: र्वा हिंसातो नार्थः चौ, अनन्त. मु.

[2]: हीष्यते. चौ, अनन्त. मु.

[3]: स्यादनुष्ठानानु. चौ, मु.

<pb n="117"/>

[1]तस्याधर्मत्वमुच्येत तदा श्येनेऽप्यधर्मता ।  
[2]ये तु हिंसात्वसाधर्म्याद् बाह्य[3]वच्चोदितास्वपि ॥ २७३ ॥  

[4]वदन्त्यनर्थहेतित्वं तेषामागबाधनम् ।  
तमनादृत्य यो ब्रूयाद्या[5]गादावप्यसौ वदेत् ॥ २७४ ॥  

स्वर्गादिसाधनाशक्तिं क्रियात्वाद् भोजनादिवत् ।  
गीतामन्त्रार्थवादैर्या कल्प्यतेऽनर्थहेतुता ॥ २७५ ॥  

प्रत्यक्षश्रुतिबाध्यत्वात् सान्यार्थत्वेन [6]वारिता ।  
शिष्यान् प्रत्यविशिष्टत्वात् सूत्रवैदिकवाक्ययोः ॥ २७६ ॥  

त्युक्तम् मध्येन धर्मत्वमुक्तम् तृतीयेनाधर्मत्वमिति । ये तु हिंसात्वसाधर्म्येण बाह्य-
हिंसावदग्नीषोमीयादेरधर्मत्वमाहुः, तेषामागमविरोधो वक्तव्य इत्याह—**ये त्विति** ।
यस्त्वागमविरोधमनादृत्य ब्रवीति, तस्येष्टविघातकृद् विरुद्धश्चोद्भावनीय इत्याह—
**तमनादृत्येति** । यदप्यर्थवादरूपेण मन्त्रेण संशब्दितम्, तदप्यन्यार्थत्वादग्नीषोमी-
यस्य फलं न भवतीत्याह—**गीतामन्त्रार्थवादैरिति** । विधिविरोधादन्यार्थत्वाच्च
नेदं फलमित्यर्थः ।



“नन्वशक्तमिदं सूत्रमिमावर्थौ वदितुम्” इति; अस्योत्तरभाष्यम्—
“उच्यते, यत्र वाक्यादर्थोऽवगम्यते, तत्रैवम्; तत्तु वैदिकेषु, न सूत्रेषु” इत्यादि ।
तस्यायमर्थः—यत्र शब्दैकसमधिगम्योऽर्थः, तत्रैकत्वात् तात्पार्यस्यार्थद्वयपरत्वे वाक्यं
भिद्यते; वैदिकेषु चैतत् प्रमाणान्तराप्रतिपन्नार्थसमर्पकत्वात्; लौकिकस्य सूत्र-
वाक्यस्य नायं दोष इति । तदेतद् दूषयितुप्राह—**शिष्यानिति** । सूत्रवाक्यमपि
प्रमाणान्तराप्रतिपन्नमेव वेदार्थं शिष्यान् प्रतिपादयति । तदुक्तम्—



“नान्यतो वेदविद्भ्यश्च सूत्रवृत्तिक्रियेष्यते” इति ।



अन्यपरस्य चान्यार्थप्रतिपादनाशक्तिर्वेदवाक्यवत् सूत्रवाक्येऽप्यस्त्येवेति अनुत्तर-
मिदमिति ।


[1]: सोऽधर्मश्चोदनार्थःस्यात्. चौ, अनन्त. मु.

[2]: यस्तु. चौ, अनन्त. मु.

[3]: वच्चोदनास्व चौ, अनन्त. मु.

[4]: वदत्यनर्थहेतुत्वं तस्याप्या. चौ, अनन्त. मु.

[5]: गादेरप्य. चौ, अनन्त. मु.

[6]: नीयते. चौ, अनन्त. मु.

<pb n="118"/>

अशक्तेश्चोभयोः साम्यान्न सूत्रेष्वित्यनुत्तरम् ।  
प्रागुक्तपरिसंख्यायाः फलमेतत् प्रकाश्यते ॥ २७७ ॥  

सूत्रेषु ह्यनया युक्त्या गतिरेषापि युज्यते ।  
तस्मादावतत सूत्रं तन्त्रं वा शक्तिभेदतः ॥ २७८ ॥  

एकदेशानुमानाद् वा द्वे सूत्रे परिकल्पिते ।  
इतरेतरसमीप्यादेतावेव परस्परम् ॥ २७९ ॥  

कल्प्येते वाक्यशेषाय नान्यावयवकल्पना ।  
विशिष्टार्थानुवादित्वादथवेत्यपि भाषिते ॥ २८० ॥  

वाक्यभेदः स एवेति संज्ञातन्त्रत्वमुत्तरम् ।  
अर्थं वा प्रत्युपा[1]दानं संज्ञालक्षणशब्दयोः ॥ २८१ ॥  

तन्त्रं लक्षणशब्दो वा वाच्यो धर्मार्थशब्दयोः ।  
धर्मे सामान्यतः सिद्धे प्रमाणं कथ्यते यदा ॥ २८२ ॥  

एवं दूषिते समर्थयितुमाह—**प्रागुक्तेति** । अयमभिप्रायः—प्रमाणान्तर-
प्रतिपन्नार्थसूचकत्वात [2]न सूत्रस्यायं दोष इति ।



प्रमाणान्तरेण च चोदनालक्षणोऽर्थो धर्मत्वेन प्रसिद्धः; अतो यथा तमर्थं
समर्थयति, यथा व्याख्येयमित्याह—**तस्मादिति** ।



ननु सूत्रद्वयपरिकल्पनायाम् ‘चोदनालक्षणो धर्मः’ इत्यत्रानर्थस्यापि धर्मत्वं
प्राप्नोति, ‘अर्थो धर्मः’ इत्यत्र कृप्यादेरपीत्याशङ्क्याह—**इतरेतरसामीप्यादिति** ।



इदमपरं परिहारभाष्यम्—अथवार्थस्य सतश्चोदनालक्षणस्य धर्मत्वमित्ये-
कार्थत्वमेवं इति; तदेतत् दूषयितुमाह—**विशिष्टार्थेति** त्रिपाद्या । तस्मात् पूर्वैव
व्याख्या शोभनेत्याह—**संज्ञातन्त्रत्वमुत्तरमिति** । संज्ञाशब्देन धर्मशब्दमाह ।



अर्थलक्षणशब्दयोर्वा तन्त्रत्वमाह—**अर्थं वेति** ।



ननु यदा ‘सामान्यतः सिद्धं धर्ममनूद्य चोदना प्रमाणत्वेन प्रतिज्ञायते’
इतीयं वचनव्यक्तिः, तदानर्थस्य धर्मत्वं प्राप्नोत्येव[3]; किमर्थशब्देन व्युदस्यत
इति चोदयति—**धर्म इति** ।


[1]: दानात् संज्ञा. चौ, अनन्त मु.

[2]: omitted न. मा.

[3]: वमर्थश. मा.

<pb n="119"/>

प्राप्तमेव तदाथत्वं किमर्थं पुनरुच्यते ।  
चोदनालक्षणत्वस्य धर्मं प्रति विधेयता ॥ २८३ ॥  

लभ्यतेऽर्थानुवादेन संशयो ह्यन्यथा भवेत् ।  
तथा च येऽप्यनर्थस्य साधनत्वेन [1]लक्षिताः ॥ २८४ ॥  

निषेधैस्तेऽपि धर्माः स्युश्चोदनालक्षणत्वतः ।  
तस्मादर्थापरित्यागादेकार्थग्रहणं [2]यया ॥ २८५ ॥  

लभ्यते वचनव्यक्त्या सा स्यादर्थानुवादतः ।  
विशेषणाद् विना चैतदर्थसामर्थ्यकारितम् ॥ २८६ ॥  

कथ्यते भाष्यकारणे फलं हिंसादिवर्जनम् ।  

सत्यमेवम्; एषैव वचनव्यक्तिः अर्थपदेन विना लभ्यत इत्याह—**चोदनेति**
त्रिपाद्या । ‘यश्चोदनालक्षणः, स धर्मः’ इत्येतस्यां वचनव्यक्तावर्थशब्दस्य न विधे-
यत्वम्, वाक्यभेदप्रसङ्गात; नानुवादत्वम्, अतिप्रसङ्गात; धर्मानुवादेन चोदना-
ख्यप्रमाणविधानमिति तु वचनव्यक्तावनुवादत्वेनान्वयः; ‘चोदनालक्षणो धर्मः’
इत्येतावति सूत्रे सत्येषापि वचनव्यक्तिराशङ्क्यते—यश्चोदनालक्षणः स धर्मः इति,
ततश्च ब्रह्मत्त्यादीनामपि निषेधलक्षणानामधर्माणामपि धर्मत्वप्रसङ्गः; तदाह—
**संशयो ह्यन्यथा भवेत्** इत्यादिना सपादश्लोकेन ।



अभिमता वचनव्यक्तिरर्थशब्दप्रयोगे सति लभ्यत इत्याह—**तस्मादिति** ।
ननु ‘यो धर्मः, स चोदनालक्षणः’ इति वचनव्यक्तौ “उभयमिह चोदनया लक्ष्य-
तेऽर्थोऽनर्थश्चेति, तत्रानर्थो धर्म उक्तो मा भूदित्यर्थग्रहणम्” इति । इदं भाष्य-
मसम्बद्धमित्याशङ्क्याह—**विशेषणादिति** । नैवानर्थस्य धर्मत्वं प्राप्तम्, यन्निवृत्त्य-
र्थमर्थपदम्; अर्थपदप्रयोगे तु सा वचनव्यक्तिरेव न भवति ययानर्थस्य धर्मत्वं
प्राप्नोतीति फलमर्थशब्दप्रयोगस्यानर्थनिवृत्तिरिति वक्तुं भाष्यकारेण “अनर्थो धर्म
उक्तो मा भूदित्यर्थग्रहणम्” इत्युक्तमिति ॥


<trailer>इति भट्टोम्बेकविरचितायां तात्पर्यटीकायां
द्वितीयसूत्रं समाप्तम्</trailer>
[1]: वृत्तमेव तदार्थत्वे. चौ, अनन्त. मु.

[2]: कल्पिताः. चौ, अनन्त. मु.

[3]: थथा चौ, अनन्त. मु.

[4]: पृहहत्या. मा.

<pb n="120"/>

## तस्य निमित्तपरीष्टिः ॥

प्रतिज्ञाव्यतिरेकेण भाष्यकारेण यद्यपि ।  
वक्ष्यमाणा स्वपक्षस्य युक्तिः पूर्वं निदर्शिता ॥ १ ॥  

प्रतिज्ञामात्रमित्येतज्जैमिनेर्मतमुच्यते ।  
वृत्तिकारोऽधिकं वापि भूतादि द्वारमब्रवीत् ॥ २ ॥  

अत्र भाष्यम्-“उक्तं चोदनानिमित्तं धर्मस्य ज्ञानमिति; तत् प्रतिज्ञामात्रे-
णोक्तम्” इति । अत्र केचिच्चोदयन्ति—प्रतिज्ञाव्यतिरेकेण युक्तिरपि तत्रोक्तैव—
“चोदना हि भूतम्” इत्यादिना “भाष्यग्रन्थेन नान्यत् किंचनेन्द्रियम्”
इत्येवमन्तेन; अतः कथं तत् प्रतिज्ञामात्रेणोक्तमित्याशङ्क्य परिहरिति—<q>प्रतिज्ञा-
व्यतिरेकेणेति</q> सार्धेन श्लोकेना “चोदना हि भूतम्” इत्यादि वक्ष्यमाणं प्रतिज्ञा-
समर्थनार्थं भाष्यकारेण तत्रोक्तम्; सूत्रकाराभिप्रायेण त्विदमुच्यते “तत् प्रति-
ज्ञामात्रेणोक्तम्” इति ।



परिहारान्तरमाह—**वृत्तिकार** इत्यर्धेन । प्रतिज्ञासमर्थनार्थं प्रामाण्यसम्भा-
वनाज्ञानजनकत्वेन तत्रोक्तं यत् “चोदना हि भूतम्” इत्यादिना, तत्प्रतिज्ञार्थ-
सिद्ध्यर्थम् । तदुक्तम् “एवंजातीयकमर्थं शक्नोत्येवावगमयितुम्” इति । वार्ति-
ककारेणापि तथैव व्याख्यातं भाष्यम्—“संभाव्यते प्रमाणत्वम्” इति प्रतिज्ञार्था-
भिप्रायेण तु “तत्प्रतिज्ञामात्रेणोक्तम्”, सत्संप्रयोगसूत्रापातनार्थमित्यदोषम् ॥


<trailer>इति भट्टोम्बेकविरचितायां तात्पर्यटीकायां
निमित्तसूत्रं समाप्तम्</trailer>
<pb n="121"/>

## प्रत्यक्षसूत्रम्

सत्संप्रयोगे पुरुषस्येन्द्रियाणां बुद्धिजन्म तत्
प्रत्यक्षमनिमित्तं विद्यमानोपलम्भनत्वात् ॥ १-१-४ ॥

वर्ण्यते सूत्रभेदेन येन प्रत्यक्षलक्षणम् ।  
तेन सूत्रस्य सम्बन्धो वाच्यः पूर्वप्रतिज्ञया ॥ १ ॥  

लक्षणस्याभि[1]धानं च केनांशेनोपयुज्यते ।  
किमर्थं चानुमानादेर्लक्षणं नात्र कथ्यते ॥ २ ॥  

न तावदप्रमाणत्वं तेषां नाप्यक्षबुद्धिषु ।  
शक्यतेऽन्तर्गतिर्वक्तुं न च लक्षणतुल्यता ॥ ३ ॥   

केतिदेतत् सूत्रं द्विधा कृत्वा “सत्संप्रयोगे” इत्यादि “तत्प्रत्यक्षम्”
इत्येवमन्तं प्रत्यक्षलक्षणपरत्वेन व्याचक्षते, “अनिमित्तं विद्यमानोपलम्भनत्वात्”
[2]इतीदं तस्य धर्मं प्रत्यनिमित्तत्वपरत्वेन । भाष्यकारेण तु सकलमेवेदं सूत्रमनिमि-
त्तत्वपरत्वेन व्याख्यातम् । तत्र पूर्वप्रस्थानपरित्यागे करणमाह वार्तिककारः—
**वर्ण्यत इति** । यः प्रत्यक्षलक्षणपरमिदं सूत्रं व्याचष्टे, तेनास्य “चोदना-
लक्षणोऽर्थो धर्मः” [3]इत्यनया प्रतिज्ञया सह सम्बन्धो वक्तव्यः; न चासावस्ती-
त्यभिप्रायः ॥



शब्दप्रमाणाधिकारे च प्रत्यक्षलक्षणमतीवानुपयोगीत्याह—**लक्षणस्ये**त्यर्धेन ।



अथानुक्तस्वरूपस्यानिमित्तत्वमेव प्रतिपादयितुं न शक्यत इत्यच्यते, तत्रा-
प्याह—**किमर्थ**मित्यर्धेन । तत्र न तावदप्रमाणत्वं तेषाम्; नाप्यक्षबुद्धिषु शक्य-
तेऽन्तर्गतिर्वक्तुम्; न च लक्षणतुल्यता—इति निगदव्याख्यातम् ॥



अथ मतम्-प्रत्यक्षलक्षणादेव तत्पूर्वकत्वेनानुमानादीन्यपि सिद्ध्यन्तीति न
पृथग्लक्षणं प्रयोजयिष्यमन्तीति, तत्रोच्यते—प्रामाण्येन वा तत्पूर्वकत्वेन सिद्ध्यन्ति ?


[1]: तु. चौ. अनन्त. मु

[2]: इतीदं तु स्वधर्मम्. मा.

[3]: इत्यनयाज्ञया. मा.

[4]: ण्येत तावत्पूर्व. मा.

<pb n="122"/>

न चापि [1]सिद्धिस्तेषां स्यादर्थात् प्रत्यक्ष[2]लक्षणात् ।  
न हि तत्पूर्वकं सर्वं प्रमाणमिति निश्चितम् ॥ ४ ॥  

प्रत्यक्ष[3]लक्षणोक्तिश्च नानुमानादिलक्षणात् ।  
विना न सिध्यतीत्येवमर्थाक्षेपो न विद्यते[4] ॥ ५ ॥  

[5]तदतत्पूर्वकत्वे धीर्न च तल्लक्षणाद् भवेत् ।  
तदुक्तेर्वानुमानादि किं न स्यात् तदपूर्वकम् ॥ ६ ॥  

न च लक्षणभेदस्य स्वरूपे यत्तयोरपि ।  
प्रत्यक्षलक्षणादेषां कथंचिदवधारणा ॥ ७ ॥   

प्रसिद्धत्वादवाच्यत्वं प्रत्यक्षेऽपि प्रसज्यते ।  
तेनान्यपरिसंख्यार्थं [6]सूत्रं मूढेन वोच्यते ॥ ८ ॥  

लक्षणतो वा ? न तावत् प्रा[7]माण्येनेत्याह—**न चापीति** । यतः प्रत्यक्षपूर्वजापि
स्मृतिः न प्रमाणम् ॥



नापि लक्षणत इत्याह—**प्रत्यक्षेति** ॥



आस्तां तावदिदं प्रामाण्यं स्वरूपं वा; प्रत्यक्षलक्षणादेषां तत्पूर्वकत्वातत्पू-
र्वकत्वे एव न सिद्ध्यत इत्याह—**तदतत्पूर्वकत्व इति** ॥



न च प्रत्यक्षलक्षणादेषां स्वरूपमियत्ता वा प्रतीयत इत्याह—<q>न च
लक्षणभेदस्येति</q> ॥



प्रसिद्धत्वे चानुामानादीनां लक्षणाकरणं प्रत्यक्षेऽपि समानमित्याह—<q>प्रसि
द्धत्वा</q>दित्यर्धेन ।



एवं च सति केवलप्रत्यक्षलक्षणकरणमन्यनि[8]वृत्तिं मूढतां वा सूत्रकारस्य
सूचयतीत्याह—**तेनान्येति** ।


[1]: सिद्धिरेषाम्. चौ, अनन्त. मु.

[2]: लक्षणम्. मा

[3]: लक्षाशक्तिश्च. मा.

[4]: युज्यते. चौ, अनन्त. मु.

[5]: तदेतत्. चौ, मु.

[6]: सूत्रमूढेन चो. मा.

[7]: माण्येत्याह. मा.

[8]: वृत्तिमूढ. मा.

<pb n="123"/>

[1]न ह्यकें लक्षयेदेषु बुद्धिपूर्वं कथंचन ।  
सम्भवत्येकवाक्यत्वे वाक्यभेदश्च नेष्यते ॥ ९ ॥  

न [2]चाप्यनेन सूत्रेण प्रत्यक्षं लक्ष्यते स्फुटम् ।  
तदा[3]भासेऽपि तुल्यत्वात् स्वप्नज्ञानैकवर्जनात् ॥ १० ॥   

तद्धिन्द्रियार्थ[4]संयोगव्यापारेण विना भवेत् ।  
केनचित् संप्रयोगे तु भ्रान्त्यादिः स्यान्नियोगतः ॥ ११ ॥  

ग्राह्येणान्येन वेत्येतत् कृतं नैव विशेषणम् ।  
संप्रयोगस्य येन स्याद् विशेषो वक्ष्यमाणवत् ॥ १२ ॥  

असामर्थ्यं च मत्वास्य वृत्तिकारेण लक्षणे ।  
तत्संप्रयोग इत्येवं पाठान्तरमुदाहृतम् ॥ १३ ॥  

तेनान्येनापि संयोगे चक्षुरादेर्यदुत्थितम् ।  
विषयान्तरविज्ञानं तत् प्रत्यक्षं प्रसज्यते ॥ १४ ॥  

अनिमित्तप्रतिपादकत्वेन चैकवाक्यत्वे सति न वाक्यभेदो युक्त इत्याह—
**सम्भवती**त्यर्धेन ॥



इदानीमतिव्यापकत्वं लक्षणस्य दर्शयितुमाह—**न चाप्यनेनेति** श्लोकद्वयेन ।
यतः शुक्तिकायामपि रजतज्ञानमिन्द्रियार्थसंप्रयोगजमेव, तद्भावभावित्वेनावगमात् ॥



अथ प्रतिभासमानोऽर्थः संप्रयोगस्य विशेषणम्, न चात्र तदस्तीत्याह—
**ग्राह्येणेति** । “सत्संप्रयोग” इत्येतावदुक्तम्, न तु तद्विशेषितम्—प्रतिभास्ये-
नान्येन वेति, यथा ‘तत्संप्रयोगे’ इत्यादि वृत्तिकारमते व्याख्यास्यति ॥



यथाश्रुतस्य चासामर्थ्यं मत्वा तत्सतोर्व्यत्यतं कृत्वोपवर्षेण व्याख्यातम्;
तदापि तैर्न दृष्टमित्याह—**असामर्थ्यमिति** ॥



उक्तमतिव्यापकत्वमुपसंहरति—**तेनान्येनापीति** ॥


[1]: न त्वेकम्. चौ, अनन्त. मु.

[2]: चाप्येतेन. चौ, अनन्त. मु.

[3]: भासेषु तुल्य. अनन्त. मु

[4]: सम्बन्ध. चौस अनन्त मु.

<pb n="124"/>

सत्संप्रयोगनिर्देशो व्यर्थश्चेदेतदेव हि ।  
प्रतिपाद्यं परस्यापि लक्षणासिद्धिरेव च ॥ १५ ॥  

स्वप्नादीनां निवृत्तिर्वा फलं [1]तस्य भविष्यति ।  
तस्माद् विध्यनुवादित्वं नानुक्ते लक्षणे भवेत् ॥ १६ ॥  

तेन नैषा वचोव्यक्तिर्यत् सतीन्द्रियसङ्गमे ।  
विज्ञानं जायते तस्य प्रत्यक्षत्वं प्रतीयताम् ॥ १७ ॥  

प्रत्यक्षं यञ्जने सिद्धं तस्यैवंधर्मकत्वतः ।  
विद्यमानोपलम्भ[2]त्वं तेन धर्मेऽनिमित्तता ॥ १८ ॥  

एवंलक्षणकत्वं च न स्वरूपविवक्षया ।  
एवंलिङ्गकमित्येतद् भाष्यकारेण वर्ण्यते ॥ १९ ॥  

यतोऽस्ति तत्र धर्मोऽयं विद्यमानोपलम्भनम् ।  
तस्मात् तेन प्रसिद्धेन गम्यतामनिमित्तता ॥ २० ॥  

नन्वेनं सत्यपार्थकमिदं सत्संप्रयोगसूत्रपदोपदानम् । अयमपरो दोषोऽस्तु,
नातिप्रसङ्गनिवृत्तिः स्वप्नप्रत्ययनिवृत्तिर्वा फलं तस्येत्याह—**सत्संप्रयोगनिर्देश इति**
सार्धेन । अतिव्यापकत्वे चासंपूर्णत्वाल्लक्षणस्य न तदुद्दिश्य लक्ष्यं विधीयत इत्याह
—**तस्मा**दित्यर्घेन । तेन[3] नात्र लक्षणमुद्दिश्य लक्ष्यं विधीयते । [4]किं तु लोक-
प्रसिद्धस्य प्रत्यक्षस्य सत्संप्रयोगजत्वेन विद्यमानोपलम्भनत्वात् धर्मं प्रत्यप्रामाण्यमिति ॥



सूत्रस्य तात्पर्यं श्लोकद्वयेन दर्शयितुमाह—**तेन नैषेति** श्लोकद्वयेन ॥



नन्वनिमित्तपरेऽपि सूत्रे सति कथमिदं भाष्यम् “एवंलक्षणकं हि तत्”
इत्याशङ्क्याह-**एवंलक्षणकत्वमिति** श्लोकद्वयेन । एवंलिङ्गकम् एवंहेतुकमित्यर्थः ॥


[1]: तस्यः अनन्त. मु.

[2]: त्वमाने धर्मोऽनि. मा.

[3]: तेनात्र. मा.

[4]: न तु. मा.

<pb n="125"/>

प्रत्यक्षत्व[1]मदो हेतुः शेषं हेतुप्रसिद्धये ।  
अस्मदादौ प्रसिद्धत्वाद् योग्यर्थमभिधीयते ॥ २१ ॥  

प्रकृतेन च सम्बन्धः शेषाप्रामाण्यदर्शनात् ।  
तदप्रामाण्यसिद्धेश्च सम्बन्धादेरनीक्षणात् ॥ २२ ॥  

शक्यमन्याप्रमाणत्वमिति सूत्रैर्न[3] बध्यते ।  
न च पर्यनुयोगोऽत्र लक्षणानुपयोगतः ॥ २३ ॥  

यदि हि लक्षणमुद्दिश्य लक्ष्यं विधीयते, तदा प्रत्यक्षलक्षणमर्थवद् भवति;
अनिमित्तपरे तु सत्संप्रयोगजत्वविद्यमानोपलम्भनत्वाभ्यां तत्सिद्धेरपार्थकमिदमित्या-
शङ्क्याह—**प्रत्यक्षत्व[5]मदोहेतु**रित्यर्धेन । अनिमित्तप्रतिपादनपरेऽप्यप्रामाण्यप्रति-
पादकहेतुद्वयसिद्ध्यर्थमित्यदोषः ।



नन्वेवमनिमित्तप्रतिपादकमपीदं सूत्रमनर्थ[6]कमेव अस्मदादिप्रत्यक्षस्य धर्मं
प्रत्यप्रामाण्यस्य सिद्धत्वादित्याशङ्क्याह—**अस्मदादा**वित्यर्धेन ॥



अनिमित्तप्रतिपादनस्य तु ‘चोदनैव धर्मे प्रमाणम्’ इत्यनया प्रतिज्ञया सह
सम्बन्धोऽस्तीत्याह—**प्रकृतेन** चेत्यर्धेन ।



नन्वनिमित्तप्रतिपादकेऽपि सूत्रे सति प्रत्यक्षवदनुमानादीनामनिमित्तप्रति-
पादकं सूत्रान्तरं कर्तव्यमित्याशङ्क्याह—**तदप्रामाण्यसिद्धेरिति** । प्रत्यक्षस्यानिमि-
त्तत्वे प्रतिपादिते सम्बन्धग्रहणापेक्षत्वेन तत्पूर्वकत्वादनुमानादीनामप्यप्रामाण्यं
सिद्ध्यत्येवेति न पृथक्सूत्रमनुमानादीनामनिमित्तत्वप्रतिपादकं कर्तव्यमित्यर्थः ।



न चास्मिन् पक्षे लक्षणानुपयोगे पर्यनुयोगो वक्तव्यः । कस्मात ? अतत्पर-
त्वादित्याह—**न च पर्यनुयोग** इत्यर्धेन ॥


[1]: मते हेतुः. मा.

[2]: सिद्धिश्च. चौ, अनन्त. मु.

[3]: बाध्यते. मा.

[4]: प्रयोगत. अनन्त. मु.

[5]: मतो हेतुः. मा.

[6]: कत्वमेव. मा.

<pb n="126"/>

न च न्यूनातिरेकादिप्रसङ्गो लक्षणं प्रति ।  
सर्वथा लोकसिद्धत्वाद् धर्मोऽयं तावदिष्यत ॥ २४ ॥  

ततश्च मृगतृष्णादि न प्रत्यक्षं प्रसज्यते ।  
अनिमित्तप्रसङ्गस्तु [1]तस्यापि विनिवार्यते ॥ २५ ॥  

अतीतानागतेऽप्यर्थे सूक्ष्मे व्यवहितेऽपि च ।  
प्रत्यक्षं योगिनामिष्टं कैश्चिन्मुक्तात्मनामपि ॥ २६ ॥  

विद्यमानोपलम्भत्वमसिद्धं तत्र तान् प्रति ।  
भविष्यत्त्वस्य [2]वा हेतोस्तद्ग्राह्यैर्व्यभिचारिता ॥ २७ ॥  

मा भूतामिति तेनाह लोकसिद्धं सदित्ययम् ।  
न लोकव्यतिरिक्तं हि प्रत्यक्षं योगिनामपि ॥ २८ ॥  

अत एवाव्याप्त्यतिव्याप्ती नैवात्र भविष्यत इत्याह—**न च न्यूनातिरेके**-
त्यर्धेन । यतो नात्र सूत्रे लक्षणमुद्दिश्य लक्ष्यं विधीयते; अपि तु यत् सत्सं[4]प्रयो-
गजम्, तद् धर्मं प्रत्यनिमित्तम्; अस्ति चायं धर्मो लोकप्रसिद्धस्य प्रत्यक्षस्येत्याह—
**सर्वथेत्यादि**सार्धेन ॥



ननु विद्यमानोपलम्भनत्वादप्रामाण्यमित्येतावतैवालम्, सत्संप्रयोगग्रहणमन-
र्थकमित्याशङ्क्याह—**अतीतानागत इति** सार्धश्लोकद्वयेन । अतीतानागतविषय-
त्वेन योगिप्रत्यक्षे विद्यमानोपलम्भनत्वस्यासिद्धत्वमाशङ्क्य तत्परिहारार्थम्, अत एव
तद्ग्राह्यैर्भविष्यत्त्वस्य हेतोरनैकान्तिकत्वमाशङ्क्य तत्परिहारार्थं च सत्संप्रयोगग्रहण-
मर्थवद् भवतीति सार्धश्लोकद्वयस्यार्थः । तदयं प्रमाणार्थ—योगिप्रत्यक्षं विद्य-
मानोपलम्भनम्, सत्संप्रयोगजत्वादस्मदादिप्रत्यक्षवत् ।



यच्चाप्युक्तम्—“प्रत्यक्षत्वमदोहेतुः शेषं हेतुप्रसिद्धये” इति, तत्रापि प्रयोग-
माह—**न लोकव्यतिरिक्त**मिति सार्धेन । तत्राप्ययं प्रयोगार्थः—योगिप्रत्यक्षं


[1]: तस्यापि न नि. मा.

[2]: वा. अनन्त. म.

[3]: omitted हेतोः मा.

[4]: प्रयोजकम् मा.

<pb n="127"/>

प्रत्यक्षत्वेन तस्यापि विद्यमानोपलम्भनम् ।  
सत्संप्रयोगजत्वं वाप्यस्मत्प्रत्यक्षवद् भवेत ॥ २९ ॥  

तेषामवर्तमानेऽर्थे या नामोत्पद्यते मतिः ।  
प्रत्यक्षं सा ततस्त्वेव नाभिलाषस्मृतादिवत् ॥ ३० ॥  

लोके चाप्यप्रसिद्धत्वात् प्रत्यक्षत्वप्रमाणतः ।  
प्रतिभावद्द्वयासत्त्वं सदित्येतेन कथ्यते ॥ ३१ ॥  

लौकिकी प्रतिभा यद्वत् प्रत्यक्षाद्यनपेक्षिणी ।  
न निश्चयाय पर्याप्ता तथा स्याद् योगिनामपि ॥ ३२ ॥  

अविद्यमानसंयोगात् स्याच्चेत् प्रत्यक्षधीः क्वचित् ।  
भविष्यत्यपि धर्मे [1]स्याच्छक्तेत्याह सदित्ययम् ॥ ३३ ॥  

विद्यमानोपलम्भनम्, सत्संप्रयोगजत्वे सति विद्य[2]मानोपलम्भनत्वात् अस्मदादि-
प्रत्यक्षवदिति ॥



यदि चातीतानागतविषयं तदुच्यते, तदा तत एवाभिलाषस्मृतादिवत्
तेषां तत्प्रत्यक्षमेव न भवतीत्याह—**तेषामिति** ॥



अथ प्रत्यक्षमेव सद्धर्मं प्रति प्रमाणम्, भवतु; किं प्रत्यक्षत्वेनेत्याश-
ङ्क्याह—**लोके चाप्यप्रसिद्धत्वादिति** । तदयं प्रयोगार्थः—अप्रत्यक्षमप्रमाणं च
योगि[3]ज्ञानम्, प्रत्यक्षत्वेन प्रमाणत्वेन च लोकेऽप्रसिद्धत्वात् प्रतिभावदिति ।
सत्संप्रयोगफलं चेदम्, सत्संप्रयोगजस्य लोके प्रत्यक्षत्वेन प्रमाणत्वेन च प्रसिद्ध-
त्वात् । तदुक्तम्—“सदित्येतेन कथ्यते” इति ॥



इदानीं हेतोः साध्येनानुगमप्रदर्शनपूर्वंक पक्षधर्मतामाह—**लौकिकीति** ॥



यदि तु सत्संप्रयोगजत्वेन विद्यमानोपलम्भनत्वं न साध्यते योगिज्ञाने,
तदा अयं दोषः स्यादित्याह—**अविद्यमानसंयोगादिति** ॥


[1]: स्याच्छङ्केत्याह. मा.

[2]: विद्यानोप्रत्यक्ष. मा.

[3]: ज्ञानप्रत्य. मा.

<pb n="128"/>

[1]प्रत्यक्षः प्रागनुष्ठानान्न धर्मोऽनुष्ठितोऽपि वा ।  
फलसाधनरूपेण तदानीं येन नास्त्यसौ ॥ ३४ ॥  

अस्मत्प्रत्यक्षवच्चापि विद्यमानोपलम्भनम् ।  
प्रत्यक्षं[6] योगिनां धर्मेऽप्रत्यक्षत्वाच्च नेष्यते ॥ ३५ ॥  

अविद्यमानसंयोगत् प्रत्यक्षत्वनिराकृतिः ।  
योगिनां केन लभ्येत नेष्टं सद्ग्रहणं यदि ॥ ३६ ॥  

इदानीं भवतु नाम सत्संप्रयोगजत्वेन विद्यमानोपलम्भनत्वं प्रत्यक्षस्य, तथापि
धर्मस्य विद्यमानत्वात् किमिति प्रत्यक्षगम्यत्वं भवतीत्याशङ्क्याह—**प्रत्यक्ष इति** ॥



तदनुपन्नम्; द्रव्यक्रियागुणादीनां श्रेयःसाधनत्वं नाम धर्मत्वम्; तच्चानुष्ठा-
नात् प्रागुत्तरकालं च विद्यत एव । यो ह्यनुष्ठानात् प्रागुत्तरकालं च श्रेयःसाधनं
[3]न, कस्तत्र निष्फले प्रवर्तते ? न च फलभवनकाले श्रेयः[4]साधनतेति, तदानीं
साधनस्य विनष्टत्वात् । यदि त्वप्रत्यक्षत्वं धर्मस्य वाच्यम्, [5]ततोऽपरं सत्संप्रयोग-
जत्वादेवोक्तम् । तस्मादेवं व्याख्येयम्—विधिरिह भावनायाः कार्यत्वमवगमयति ।
तच्च कालत्रयासंस्पृष्टम्; ताद्रूप्येण च सैव भावना धर्म इत्युच्यते । तस्माद् विद्य-
मानोपलम्भनस्य प्रत्यक्षस्यागोचरो धर्म इत्यर्थः । तदनेन प्रकारेण विध्यस[6]मा-
नार्थतां प्रत्यक्षस्य दर्शयतीत्यनवद्यम् ॥



मा भूदस्मत्प्रत्यक्षस्य विधिविषयता, योगिप्रत्यक्षस्य भविष्यतीत्याशङ्क्याह—
**अस्मदित्यादियोगिना**मित्यन्तेन । स चायमर्थः “न लोकव्यतिरिकं हि प्रत्यक्षं
योगिनामपि” इत्यनेनोक्त इत्यनेनोक्त एव स्मारितः । इदानीमभ्युपगम्यापि वर्तमानतां धर्मस्य,
अगोचरत्वात् प्रत्यक्षेण न गृह्यते रसवच्चाक्षुषेणेत्याह—<q>धर्मेऽप्रत्यक्षत्वाच्च नेष्यत
इति</q> ॥



एवं संप्रयोगशब्दं व्याख्यायाधुना सच्छब्दं व्याचष्टे—<q>अविद्यमान-
संयोगादिति</q> ॥


[1]: प्रत्यक्षम्. मा.

[2]: ध्यायिनां धर्मे प्र. चौ, अनन्त. मु.

[3]: omitted न. मा.

[4]: धन......तदा. मा.

[5]: ततो वरं. मा.

[6]: मानार्थानाम्. मा.

<pb n="129"/>

[1]सप्तम्यैव तु लभ्येत सदर्थः कल्पना पुनः ।  
परेषां वारणीयेति यत्नो जैमिनिना कृतः ॥ ३७ ॥  

सम्यगर्थे च संशब्दो दुष्प्रयोगनिवारणः ।  
प्रयोग इन्द्रियाणां च व्यापारोऽर्थेषु कथ्यते ॥ ३८ ॥  

दुष्टत्वाच्छुक्तिकायोगो वार्यते रजतेक्षणात् ।  
एवं सत्यनुवादत्वं लक्ष[2]णत्वेन संभवेत् ॥ ३९ ॥  

ततश्चाप्राप्यकारित्वाद् यद् बौद्धैः श्रोत्रचक्षुषोः ।  
लक्षणव्याप्तिसिद्ध्यर्थं संयोगो नेति कीर्त्यते ॥ ४० ॥  

नन्वयमर्थः सप्तम्यैव तु लभ्यते, “यस्य च भावेन भावलक्षणम्” इति
स्मरणादित्यशङ्क्याह—**सप्तम्येति** । सत्यमेवं; सैव तु [3]सप्तमी सतिलक्षणेति;
परेषां सन्देहव्युदासार्थं सच्छब्दोपादानमिति ॥



इदानीं [4]संशब्दग्रहणस्य प्रयोजनमाह—**सम्यगर्थे** चेत्यर्धेन ॥



अधुना प्रयोगशब्दं व्याचष्टे—**प्रयोग** इत्यर्धेन ॥



अधुना संशब्दव्यावर्त्यं दर्शयति—**दुष्टत्वादि**त्यर्धेन । असम्बद्धत्वेन लक्ष-
णपरत्वं न व्याख्यातं भाष्यकारेण, [5]ईदृशि त्ववयवार्थव्याख्याने लक्षणपरत्वेऽपि
न दोष इत्याह—**एवं सती**त्यर्धेन ॥



ततश्च यदप्राप्यकारित्वाच्चक्षुश्श्रोत्रयोरव्यापकत्वं नाम दूषणमुक्तम्—अप्रा-
प्यकारित्वं च सान्तराधिष्ठानार्थाधि[6]कार्थग्रहणेन; नहि निरन्तरदेशे गन्धस्पर्शादौ
सान्तरा प्रतिपत्तिरधिकार्थग्रहणं चेति, तदस्मद्याख्याने न भविष्यति; यतो न
संप्रयोगशब्देन संयोग इत्युच्यते, अपि तु व्यापारमात्रमित्याह—**ततश्चेति** सार्ध-
श्लोकद्वयेन ।


[1]: सप्तम्यापि, चौ, अनन्त. मु.

[2]: णस्यापि. चौ, अनन्त. मु.

[3]: सप्तमीतिलक्षणेति. मा.

[4]: स...प्र. मा.

[5]: omitted ई. मा.

[6]: कारार्थ. मा.

<pb n="130"/>

प्राप्यग्रहण[1]पक्षे च सान्त[2]राग्रहणं किल ।  
अधिष्ठानाधिकश्चार्थो न गृह्यत त्वगादिवत् ॥ ४१ ॥  

व्यापारमात्रवाचित्वादविरुद्धं तदत्र नः ।  
यदि वार्थार्जवस्थानं संप्रयोगोऽत्र वर्ण्यते ॥ ४२ ॥  

योग्यतालक्षणो [3]वान्यः संयोगः कार्यलक्षितः ।  
सांख्यादीन् वा विनिर्जित्य [4]प्राप्तिपक्षोऽत्र दूष्यताम् ॥ ४३ ॥  

तयोश्च प्राप्यकारित्वमिन्द्रियत्वात् त्वगादिवत् ।  
केचित् तयोः शरीराच्च बहिर्वृतिं प्रचक्षते ॥ ४४ ॥  

चिकित्सादिप्रयोगश्च योऽधिष्ठाने प्रयुज्यते ।  
सोऽपि तस्यैव संस्कार आधेयस्योपकारकः ॥ ४५ ॥  

तद्देशश्चापि संस्कारः सर्वव्याप्त्यर्थ [5]इष्यते ।  

कः पुनरसौ व्यापारः ? अर्थस्य वा ऋजुदेशत्वेनावस्थानमिन्द्रियस्य वा
योग्यतां [6]कार्यलक्षितां संप्रयोगशब्दो ब्रवीतीत्याह—**यदि वेति** ।



इदानीं संयोगमेव संप्रयोगशब्दस्यार्थमभ्युपगम्य साङ्ख्यमतेन परिहरति—
**सांख्यादीन् वेति** । अयं प्रयोगर्थः—प्राप्यकारिणी चक्षुःश्रोत्रे, इन्द्रियत्वात्
त्वगादिवदिति ।



कथं पुनः प्राप्यकारित्वमित्याशङ्क्याह—**केचिदि**त्यर्धेन । केचिद्ग्रहणं
श्रोत्रविषयम् । केचिदाहुः—श्रोत्रवृत्तिरेव शब्दसमीपं गच्छतीति । अपरेषां तु
दर्शनम्-संयोगविभागादुत्पन्नः शब्दः शब्दान्तरारम्भक्रमेण श्रोत्रदेशं गच्छतीति ॥



यत्पुनरिदमुक्तम्—अधिष्ठानदेश एवेन्द्रियम्, तत्र चिकित्सादिप्रयोगा-
दिति; तत्राह—**चिकित्सादिति** । अधिष्ठानसंस्कार एवासाविन्द्रियमुपकरो-
तीत्यर्थः ॥



एवं तर्हि तत्स्थाया एवेन्द्रियवृत्तेरुपकारकोऽसौ, बहिर्वृत्तेर्न प्राप्नोतीत्याश-
ङ्क्याह—**तद्देश्चे**त्यर्धेन ।


[1]: पक्षेऽपि. चौ, अनन्त. मु.

[2]: रग्रहणम्. मा.

[3]: वाच्यः चौ, अनन्त. मु.

[4]: प्राप्तपक्षः चौ, मु.

[5]: उच्यते. चौ, अशेन्त. मु.

[6]: कार्यलक्ष्यताम्. मा.

<pb n="131"/>
चक्षुराद्युप[1]कारस्तु पादादावपि दृश्यते ॥ ४६ ॥  

तस्मान्नैकान्ततः शक्यं संस्कारात् तत्र वर्तनम् ।  
बहिर्वृ[2]त्तिस्ततश्चेष्टा पृथ्वग्रा सन्ततापि च ॥ ४७ ॥  

अधिष्ठानाधिकं तेन गृह्यते यत्र यादृशम् ।  
पार्थवं वृत्तिभागे स्याद् दूरेऽपि ग्रहणं [3]तथा ॥ ४८ ॥  

दीपप्रभा यथा [4]तस्मिन् विनश्यति विनश्यति ।  
तथा वहिर्गताप्येषा मूलच्छेदाद् विनश्यति ॥ ४९ ॥  

अधिष्ठानपिधाने [5]च [6]सत्यप्युच्छिन्नयत्नया ।  
तयार्थोऽनुपनीतत्वादात्मना नानुभूयते ॥ ५० ॥  

दृष्टं चैतदन्यत्र संस्कारोऽन्यत्र चोपकार इत्याह—**चक्षुरादी**त्यर्धेन ॥



तस्मादनैकान्तिको हेतुः । अधिष्ठानसमानदेश एवेन्द्रियम्, तत्र चिकि-
त्सादिप्रयोगादित्याह—**तस्मान्ने**त्यर्धेन ।



यत्पुनरिमुक्तम्—अधिष्ठानाधिकस्य ग्रहणं न प्राप्नोतीति, तत्राप्याह—
**बहिर्वृत्तिरिति** सार्धेन ॥



नन्वेवं तर्हि बहिर्जातायां वृत्तौ यदाधिष्ठानविनाशः [7]तदापि ग्रहणं प्राप्नो-
तीत्याशङ्क्याह—**दीपप्रभेतिन** ॥



अधिष्ठानपिधाने तर्हि अविनष्टत्वान्मूलस्यार्थग्रहणं प्राप्नोतीत्याशङ्क्याह—
**अधिष्ठानपिधाने चेति** ॥



अधिष्ठानापेक्षया च सान्तराप्रतिपत्तिरित्याह—**विच्छिन्न** इत्यर्धेन ।


[1]: कारश्च. चौ, अनन्त. मु.

[2]: तयोश्चेष्टा. चौ, अनन्त. मु.

[3]: यथा. अनन्त. मु.

[4]: तस्माद्विनश्यति.......मा.

[5]: त. चौ, अनन्त. मु.

[6]: सत्याप्युच्छिन्नयत्नया. । योऽर्थो. मा.

[7]: तथापि. मा.

<pb n="132"/>

विच्छिन्न इति बुद्धिः स्यादधिष्ठानमपेक्ष्य [1]तु ।  
शब्दे त्वाधिक्याविच्छेदौ भ्रान्त्यैवोक्तावसंभवात् ॥ ५१ ॥  

पुरुषेन्द्रियशब्दौ च व्यवधानेन कल्पितौ ।  
पुरुषो लौकिको वा स्याद् यो वास्मिन् साधयिष्यते ॥ ५२ ॥  

विक्रिया ज्ञानरूपास्य न नित्यत्वे विरोत्स्यते ।  

शब्दस्य तु नित्यत्वविभुत्वाभ्यामधिष्ठानाधिक्यं सान्तरत्वं च न भवती-
त्याह—**शब्दे त्वि**त्यर्धेन ॥



“सत्संप्रयोगे पुरुषस्य” इत्युच्यमाने पुरुषस्य सर्वगतत्वात् ‘सत्संप्रयोगे’
इत्यविशेषणम्, अव्यभिचारात् सर्वक्रियासाधारणत्वाच्च; “इन्द्रियाणां बुद्धि-
जन्म” इत्युच्यमान इन्द्रियचैतन्यप्रसङ्गादयुक्तर्थद्वमाशङ्क्याह—<q>पुरुषेन्द्रिय-
शब्दा</q>वित्यर्धेन । सत्संप्रयोग इन्द्रियाणां पुरुषस्य बुद्धिजन्मेत्यर्थः ।



कः पुनरत्र पुरुषोऽभिप्रेतः ? यदि तावल्लौकिकः [2]कायः, तदा तस्याचेत-
नत्वात् कथं बुद्धिजन्म ? अथात्मा, तत्रापि बुद्धावुत्पन्नायां तस्य विकार उत्पद्यते, न
वा ? तत्राविकृतिपक्षे पूर्ववदेवावस्थानप्रसङ्गः; उत्पत्तिपक्षेऽपि व्यतिरेके सति स
एव दोषः ; अव्यतिरेकपक्षेऽप्यात्मनोऽनित्यत्वप्रसङ्गः । तदुक्तम्—



“बुद्धिजन्मनि पुंसश्च विकृतिर्यद्यनित्यता ।  
अथाविकृतिरात्मान्यः प्रमातेति न युज्यते ॥”   इति ।

तदाशङ्क्याह—**पुरुष** इत्यर्धेन । अन्यपरत्वात् सूत्रस्य नात्र तात्पर्यमित्यर्थः ॥



[3]अथापि लक्षणपरत्वम्, तथापि न कश्चिद् दोष इत्याह—**विक्रि**येत्यर्धेन ।
बुद्धावुत्पन्नायामुत्पद्यत एवात्मनो ज्ञातृरूपो विकारः, तथापि नासौ नित्यत्वं विनाश-
यति, प्रत्यभिज्ञाप्रत्ययेनावस्थाद्वयेऽप्यनुसन्धानात्ः स एवात्मा केनचिदात्मना
नष्टः, केनचिदुत्पन्नः, केनचिदास्त इति; तथावभासनात् कुण्डलादिषु सर्पवदिति ।


[1]: च. चौ, अनन्त. मु.

[2]: कार्यः. मा.

[3]: अथ विलक्षण, मा.

<pb n="133"/>
बुद्धिजन्मेति चाप्याह जायमानप्रमाणताम् ॥ ५३ ॥  

व्यापारः कारकाणां हि दृष्टो जन्मातिरेकतः ।  
प्रमाणेऽपि तथा मा भूदिति जन्म विवक्ष्यते ॥ ५४ ॥  

न हि तत् क्षणमप्यास्ते जायते वाप्रमात्मकम् ।  
येनार्थग्रहणे पश्चात् व्याप्रियेतेन्द्रियादिवत् ॥ ५५ ॥  

तेन जन्मैव विषये बुद्धेर्व्यापार [1]उच्यते ।  
तदेव च प्रमारूपं तद्वती [2]करणं च धीः ॥ ५६ ॥  

“बुद्धिजन्म प्रत्यक्षम्” इत्युक्तम् । तदनुपपन्नमिवाशङ्क्यते—बुद्धिर्वा
जन्मशब्देनोच्यते, अर्थान्तरं वा ? तत्र बुद्धिपक्षे बुद्धिसमानार्थत्वादप्रयोगप्रसङ्गः;
अर्थान्तरपक्षेऽपि जन्मशब्दस्य तत् कीदृशम् ? अपरिभाषणाद् वैशेषिककल्पितस्य
ग्रहणम्; तैश्च जन्मशब्देन समवाय उच्यते, तस्य च नित्यत्वेनानक्षजत्वादप्रत्यक्ष-
त्वप्रसङ्गः—इतीदमाशङ्क्य स्वमतेनाव्यतिरेकपक्षं तावदाह—**बुद्धिजन्मेति**सार्धेन ।
[3]जायमाना बुद्धिः प्रमाणम्; न भूता, नापि भाविनी । तदनेन प्रमाणेन कारकान्त-
रवैलक्षण्यं बुद्धेर्दर्शयति; कारकान्तरं हि जन्मातिरेकेण व्यापारान्तरेण च प्रधान-
क्रियां निष्पादयति; न तथा बुद्धेः कारकत्वमित्यर्थः ॥



कस्मादित्याह **न हि तत्क्षणमपीति** । यदि ह्यकारकरूपा बुद्धिरुत्पद्यते,
उत्पन्ना [4]वा किञ्चिदन्तरमवतिष्ठेत, इन्द्रियादि[5]वदेवं स्यात्; न तु तदुभयमप्यस्ती-
त्यर्थः । सामग्रयन्तरनिषेधपरं चेदं क्षणिकत्वसङ्कीर्तनम्; न तु क्षणिकत्वप्रतिपाद-
नाय, विद्युदादिवदनिमिषदृष्टेर्बुद्धिगतयोरुत्पत्तिविनाशयोरप्रतिभासनात् । आशुतर-
विनाशमूला चेयं क्षणिकत्ववाचोयुक्तिर्ज्वालादिवत् तत्र तत्र द्रष्टव्या; आशुतरं
विनाशोऽपि कस्यांचिदवस्थायाम्, न सर्वत्रेति ॥



कः पुनरत्रावान्तरव्यापारः, का च प्रधानक्रियेत्याह—**तेन जन्मैवेति** ॥


[1]: इष्यते. चौ, अनन्त. मु.

[2]: करणधीः. मा.

[3]: ज्ञायमाना. मा.

[4]: वाकाञ्चादन्तर. मा.

[5]: वद्दैवम्. मा.

<pb n="134"/>

जन्म चाव्यतिरेकेण भाष्यकारेण वर्णितम् ।  
तच्च भूयभविष्यत्वात् कृतं बुद्धेर्विशेषणम् ॥ ५७ ॥  

यदाप्यौलूक्यसिद्धान्तात् समवायस्य जन्मता ।  
[1]व्यक्तिस्तस्येन्द्रियाधीना तेन प्रत्य[2]क्षमुच्यते ॥ ५८ ॥  

प्रमाणफल[3]भावश्च यथेष्टं परिकल्प्यताम् ।  
सर्वथाप्यनिमित्तत्वं विद्यमानोपलम्भनात् ॥ ५९ ॥  

[4]यद्वेन्द्रियं प्रमाणं स्यात् तस्य [5]वार्थेन सङ्गतिः ।  
मनसो वेन्द्रियैर्योग आत्मना सर्व एव वा ॥ ६० ॥  

इदमपि कारकान्तरवैलक्षण्यप्रतिपादनपरमेव व्याख्येयम् । कारकान्तरं ह्यवान्तर-
व्यापारेण प्रधानक्रियां निष्पादयति । इन्द्रियार्थसन्निकर्षोत्पन्नायास्तु बुद्धेरर्थप्रका-
शस्वभावत्वान्नास्त्यवान्तरव्यापारः । अथावश्यमवान्तरव्यापारेणैव प्रयोजनम्’ तदा
स एवार्थानुभावोऽवान्तरव्यापारः, स एव प्रधानक्रियेति एकत्वात् तस्य नात्र
काष्ठज्वाला पाक इव कारकान्तरव्यापारः प्रधानक्रियायां योजनीयः ॥



भाष्यकारेणापि ‘जायमाना बुद्धिः प्रत्यक्षप्रमाणम्’—इत्येवं वदतैवमेव
जन्मशब्दो व्याख्यात इत्याह—**जन्म चाव्यतिरेकेणेति** ॥



अथापि परमतमप्रतिषिद्धमनुमतं भवतीति वैशेषिकः स्वकारणसत्तासम्बन्धः
समवायो जन्मापतति, तथापि तस्य नित्यत्वेऽप्यक्षाधीना हि व्यक्तिः; व्यक्तेः
प्रत्यक्षत्वमविरुद्धमित्याह—**यदेति** ॥



“बुद्धिर्वा जन्म वा सन्निकर्षो वा” इत्यादि भाष्यं, तद व्याचष्टे—
**प्रमाणफलभावश्चेति** । अनिमित्तपरं हीदं सूत्रम्; अतो यद्यत् प्रमाणम्, तस्य तस्य
विद्यमानोपलम्भनत्वाद् धर्मं प्रत्यप्रामाण्यं सिद्ध्यत्येवेति किमनेनावाधारितेनेत्यर्थः ॥



तां यथेष्टतां दर्शयति—**यद्वेन्द्रियमिति** । इन्द्रियं वा प्रमाणम्, इन्द्रि-
यार्थसन्निकर्षो वा, इन्द्रियमनः संयोगो वा, आत्ममनः संयोगो वा, सर्वसंयोगो वा;


[1]: बुद्धिस्तत्रे. चौ, अनन्त. मु.

[2]: क्षामश्नुत्ते. चौ, मु.

[3]: भावस्तु. अनन्त. मु.

[4]: यश्चेन्द्रियम्. मा.

[5]: वाक्षेण. मा.

<pb n="135"/>

यदा ज्ञानं फलं तत्र व्यापाराच्च प्रमाणता ।  
व्यापारो न यदा तेषां तदा नोत्पद्यते फलम् ॥ ६१ ॥  

न च सर्वात्मनाक्षेण सम्बन्धोऽर्थस्य विद्यते ।  
येन सर्वाथबोधः स्यात् तत्प्रमाणाभिधायिनाम् ॥ ६२ ॥  

[1]प्राप्तिमात्रं हि [2]संयोगो नेन्द्रियस्याभ्युपेयते ।  
मा भूत् कारण[3]मात्रेण त्वचा रूपावधारणम् ॥ ६३ ॥  

यथा प्रमाणनिष्पत्तौ योग्यत्वादिन्द्रियार्थयोः ।  
नियता सङ्गतिर्हेतुः फलेऽप्येवं भविष्यति ॥ ६४ ॥  

“आत्मा मनसा संयुज्यते, मन इन्द्रियेण, इन्द्रियमर्थेन” इति संयोगत्रितयमेकं
वा प्रमाणम्; यतः प्रमाणशब्दः करणवाची; “साधकतमं करणम्”; तमबर्थ-
श्चातिशयः; स चापेक्षित इति विवक्षावशेनात्रातिशयकल्पना । अतः प्रमाण-
विकल्पः पञ्चधा दर्शितः ॥



किं पुनस्तेषां प्रमाणत्वेन फलमित्याह—**तदा ज्ञानं फलमिति** । कथं
पुनरेतेषां तत्र प्रमाणत्वमित्याशङ्क्याह—**तत्र व्यापाराच्च प्रमाणतेति** । तत्र तेषां
व्यापारः कथमवगम्यत इत्याह—**व्यापार** इत्यर्धेन । तद्भावभावित्वं दर्शितम् ॥



नन्विन्द्रियार्थसन्निकर्षप्रमाणपक्षे सर्वात्मना अर्थस्येन्द्रियसन्निकृष्टत्वात् सर्व-
विषयफलोत्पत्तिप्रसङ्ग इत्याशङ्क्याह—**न च सर्वात्मनेति** । योग्यतालक्षण एव
सन्निकर्षः ; योग्यता च कार्यानुमेया; नियतं ज्ञानाख्यं कार्यमुपलभ्यमानं नियता-
मेव योग्यतामवगयतीत्यर्थः ॥



यस्यापि ज्ञानं प्रमाणम्, इन्द्रियार्थसन्निकर्षः प्रमाणोत्पादकः; तेनापि
योग्यतालक्षण एव सन्निकर्षो व्याख्येयः; अन्यथा सर्वविषयफलोत्पत्तिवत् सर्वविष-
यप्रमाणोत्पत्तिप्रसङ्ग [4]इत्याह—**प्राप्तिमात्रमिति** ॥



अतो यः प्रमाणातिप्रसक्तौ परिहारस्ते, स नोऽत्रापि भविष्यतीत्याह—
**यथा प्रमाणेति** ॥


[1]: प्रमाणं हि. मा.

[2]: सम्बन्धः चौ, अनन्त. मु.

[3]: मात्रेऽपि त्वया. मा.

[4]: दत्यपीह. मा.

<pb n="136"/>

योगस्य [1]द्वयाश्रयत्वेपि भवत्यन्यतराश्रयः ।  
व्यपदेशोऽथ[2]वाप्यक्षं तत्रासाधारणं भवेत् ॥ ६५ ॥  

संयोगे त्वात्ममनसोः स्याच्चेद् विषयभिन्नता ।  
प्रमाणफलयोर्नासावर्थे हि व्यापृतं द्वयम् ॥ ६६ ॥  

अथाप्याश्रय इष्टस्ते [3]विज्ञेयाविषयान्तरम् ।  
आत्मस्थत्वेन विज्ञानं न भिन्नविषयं ततः ॥ ६७ ॥  

प्रकृष्टसाधनत्वाच्च प्रत्यासत्तेः स एव नः ।  
करणं तेन नान्यत्र कारके स्यात् प्रमाणता ॥ ६८ ॥  

प्रमाणे सर्वसंयोगे दोषो नैकोऽपि विद्यते ।  

उभयाश्रितत्वेऽपि सन्निकर्षस्य भवत्येकेन व्यपदेशो भेरीशब्दवत्, अथ-
वाक्षस्यासाधारणत्वेनेत्याह—**योगस्येति** ॥



नन्वात्ममनः संयोगप्रमाणपक्षे प्रमाणफलयोर्विषयभेदः प्राप्नोति; आत्ममनः-
[4]संयोगो ह्यात्ममनसोर्विषयः, फलं च ज्ञानाख्यं बाह्यार्थविषयम्; न चैतद् युक्तम्,
क्रियाकारकयोरेकविषयत्वाभ्युपगमादिति स्वयमेवाशङ्कते—**संयोग** इत्यादिनी
**फलयो**रित्यन्तेन । उत्तरेण परिहरति-**नासावर्थे हि व्यापृतं द्वयमिति** । अय-
मभिप्रायः—प्रमेयवचनो वा विषयशब्दः, आश्रयवचनो वा ? तत्र प्रमेय[5]वचनं
विषयपदमङ्गीकृत्य प्रमाणफलयोर्विषयैक्यमाह—**अर्थे हि व्यापृतं** द्वयमिति ॥



आश्रयवचनेऽपि विषयशब्दे विषयैक्यमाह—**अथापीति** । आत्ममनस्सं-
योगविज्ञानयोरुभयोरप्यात्माश्रितत्वान्नास्ति विषयभेद इत्यर्थः ॥



प्रत्युत ज्ञानाख्यां क्रियां प्रतीन्द्रियापेक्षया सन्निकृष्टत्वेन करणत्वादात्ममनः-
संयोगस्यैव प्रमाण्यं युक्तम्, सन्निकृष्टं च उभायोरप्येकार्थसमवायादित्याह—
**प्रकृष्टसाधनत्वाच्चेति** ॥



संयोगत्रितयप्रमाणपक्षे तु न सर्वविषयफलोत्पत्तिः, नापि विषयभेद
इत्याह—**प्रमाण** इत्यर्धेन ।


[1]: व्याश्चय. मा.

[2]: वाप्रत्यक्षम्. मा.

[3]: न योगाद्वि. चौ, अनन्त. मु.

[4]: संयोगोऽस्यात्म. मा.

[5]: वाचिनं विषयमङ्गी. मा.

<pb n="137"/>
प्रमाणं त्विन्द्रियं यस्य तस्यैको विषयः स्फुटः ॥ ६९ ॥  

प्रमाणफलते बुद्ध्योर्विशेषणविशेष्येयोः ।  
यदा तदापि पूर्वोक्ता भिन्नार्थत्व[1]निवारणा ॥ ७० ॥  

विशेषणे तु बोद्धव्ये यदालोचनमात्रकम् ।  
प्रसूते निश्चयं पश्चात् तस्य प्रामाण्यकल्पना ॥ ७१ ॥  

निश्चयो हि फलं तस्य[2] नासा[3]वालोचिते यदा ।  
तदा नैव प्रमाणत्वं स्यादर्थानवधारणात् ॥ ७२ ॥  

हानादिबुद्धिफलता प्रमाणं चेद् विशेष्यधीः ।  

इन्द्रियप्रमाणपक्षे तु स्फुटमेव विषयैक्यमित्याह—**प्रमाणन्त्वि**त्यर्धेन ॥



एवं तावत् [4]स्वपक्षे भिक्षुणोक्तानि दूषणानि परिहृत्य नैयायिकपक्षेऽपि
परिहर्तुमाह—**प्रमाणफलते इति** । यद्यपि विशेष्ये प्रमेये विशेषणज्ञानं प्रमाणं
विशेष्यज्ञानं च फलम्, तदुक्तम्—“समवायिनः [5]श्वैत्यात् श्वैत्यबुद्धेश्च श्वेते बुद्धिस्ते
कार्यकरणभूते”—इत्येवं वदद्भिः, तथापि विशेषणज्ञानस्य विशेष्य एव व्यापृत-
त्वान्नास्ति विषयभेदः । तदुक्तम्—“तत्र व्यापाराच्च प्रमाणता” इति ॥



यदा तर्हि जिघृक्षितत्वेन विशेषणे प्रमेये तज्ज्ञानं प्रमाणम्, तदा किं फल-
मित्याशङ्क्याह—**विशेषण इति** सपादश्लोकेन । निर्विकल्पकज्ञानं प्रमाणम्,
सविकल्पं फलमित्यर्थः ।



यदा तर्हि निर्विकल्पकज्ञानानन्तरं सविकल्पकं नोत्पद्यते, तदा किं फल-
मित्याशङ्क्याह—**नासाविति** पादत्रयेण । तत्र केचिदाहुः—अनुपपन्न एवायमर्थः;
यतः सविकल्पकं ज्ञानामन्तरेण निर्विकल्पकं ज्ञानमुत्पद्यमानं प्रामाण्यमासादयत्येव ।
तदियमग्रन्थज्ञस्य परिचोदना, नैयायिकमतमेतदित्यादावेवोक्त यतः ॥



यदा तर्हि विशेषज्ञानं प्रमाणं तदा किं फलमित्याशङ्क्याह—<q>हानादि-
बुद्धिफलते</q>त्यर्धेन ।


[1]: निराक्रिया. चौ, अनन्त. मु.

[2]: स्तु फलं तत्र. चौ. अनन्त. मु.

[3]: वालोकिते. मा. चितो. चौ, अनन्त. मु.

[4]: एक्षेदि....नि, मा.

[5]: श्वैत्यार्थश्वैत्य. मा.

<pb n="138"/>
उपकारादिसंस्मृत्या व्यवायश्चेदियं फलम् ॥ ७३ ॥  

विषयैकत्वमिच्छंस्तु यः प्रमाणं फलं वदेत् ।  
साध्यसाधनयोर्भेदो लौकिकस्तेन [1]बाधितः ॥ ७४ ॥  

छेदने खदिरप्राप्ते पलाशे न च्छिदा यथा ।  
तथैव परशोर्लोके छिदया सह नैकता ॥ ७५ ॥  

भवते भेदहानेन रुचिता विषयैकता ।  
तत्त्यागेन परेभ्यस्तु भेदो रुचिमुपागतः ॥ ७६ ॥  

करणत्वोपचारस्तु [2]फले चेत् कल्प्यते त्वया ।  

ननु हानादिबुद्धय उपकारादिस्मरणव्यवहिताः कथं फलत्वेनोच्यन्त इति
स्वयमेवाशङ्क्याह—**उपकारादि**त्यर्धेन । उपकारसंम्मरणमेव फलं सर्वथास्ति प्रमा-
णाद् **भिन्न** फलमित्यर्थः ॥



एवं मीसांसकपक्षे नैयायिकपक्षे च प्रमाणफलयोर्भेंदं विषयैक्यं चोक्त्वा
इदानीं बौद्धपक्षे प्रमाणफलभावं दूषयति । तत्र सौत्रान्तिकपक्षे तावद् दूषणमाह-
**विषयैकत्वमिति** ॥



योऽपि प्रमाणफलयोर्विषयैकत्वमिच्छन्नेवमाह—“बाह्योऽर्थः प्रमेयं विज्ञानं
फलं तदेव च प्रमाणम् । तदुक्तम्—



सव्यापारप्रतीतत्वात् प्रमाणं फलमेव सत् ।”



इति; अनेन क्रियाकारकयोरैक्याभ्युपगमेन लोकप्रसिद्धिर्बाधितैव, तयोर्विषयैक्यवत्
स्वतो भेदोऽपि लोकप्रसिद्ध एवेत्याह—**छेदन इति** ॥



तत्र तयोर्लोकप्रसिद्धेर्भेदपरित्यागेन विषयैक्यवदभ्युपगतं भवद्भिः; अस्माभिस्तु
विषयैक्यपरित्यागेन लोकप्रसिद्धयोस्तयोर्भेदोऽभ्युपगत इत्यावयोः साम्यमेवेत्याह—
**भवते भेदहानेनेति** ॥



ननु प्रमाणफलयोरौपचारिकस्तैरभ्युगत एव भेदः । अस्मत्पक्षेऽपि तर्हि
विषयैक्यमौपचारिकं भविष्यतीत्याह—**करणत्वोपचारस्त्विति** ॥


[1]: बोधितः अनन्त. मु.

[2]: फल. चौ, मु.

<pb n="138"/>
कथञ्चिद् विषयैकत्वं परैर्वा किं न कल्प्यते ॥ ७७ ॥  

परिच्छेदफलत्वेन वृत्तस्यानन्तरस्य नः ।  
[1]करणत्वं भवेज्ज्ञाने प्रमाणे तु परं फलम् ॥ ७८ ॥  

स्वसंवित्तिफलत्वं तु तन्निषेधान्न युज्यते ।  
प्रमाणे विषयाकारे भिन्नार्थ[2]त्वान्न मुच्यते ॥ ७९ ॥  

स्वाकारश्च स्वसंवित्तिं मुक्त्वा नान्यः प्रतीयते ।  
प्रमाण्यं यस्य कल्प्येत स्वसंवित्तिफलं प्रति ॥ ८० ॥  

अस्मत्पक्षे च यदीन्द्रियादीनां प्रमाणत्वम्, ज्ञानं फलम्, तदा प्रमाण-
फलयोः भेदः स्पष्ट एव; ज्ञानप्रमाणपक्षेऽपि हानादीनां फलत्वादस्त्येव प्रमाण-
फलयोर्भेद इत्याह—**परिच्छेदफलत्वेनेति** ॥



येऽपि सौत्रान्तिकपक्षमेवं व्याचक्षते—बाह्योऽर्थः प्रमेयम्, विज्ञानस्य
विषयाकारता प्रमाणम्, स्वसंवित्तिः फलमिति; तत्रापि दूषणमाह—**स्वसंवित्ती**-
त्यर्धेन । “ज्ञाते त्वनुमानादवगच्छति” इत्यत्र स्वसंवित्तोर्निराकरिष्य[3]माणत्वादि-
त्यर्थः । अपि च सा स्वसंवित्तिः किं विज्ञानाद् भिन्ना, अहोस्विदभिन्ना ? यदि
तावदभिन्ना, ततः पुनरपि प्रमाणफलयोरैक्यप्रसङ्गः; अथ भिन्ना, तत्रापि स्वदर्शन-
हानिप्रसङ्गः, “अपरसाधनमेकं [4]स्वसंवित्तं ज्ञानतत्त्वम्” इत्यभ्युपगमात् । अभ्यु-
पेत्यापि तु भेदमाह—**प्रमाण** इत्यर्धेन । विषयाकारता हि विषयविषया तत्र
व्यापारः; स्वसंवित्तिस्तु विज्ञानविषयेति भिन्नविषयता ॥



एवं सौत्रान्तिकपक्षे प्रमाणफलभावं निराकृत्येदानीं योगाचारपक्षेऽपि निरा-
करिष्यन्नाह—**स्वाकारश्चेति** । तेषां चैतद् दर्शनम्—बाह्यार्थो नास्ति; विज्ञानस्य
विषयाकारता प्रमेया; स्वाकारता प्रमाणम्; स्वसंवित्ति फलमिति । तदुक्तम्—



“यदाभासं प्रमेयं तत् प्रमाणफलते पुनः ।  
ग्राहकाकारसंवित्त्योस्त्रयं नातः पृथक् कृतम् ॥”   इति ।

[1]: प्रमाणत्वं चौ, अनन्त. मु.

[2]: त्वान्न युज्यते. चौ, अनन्त. मु.

[3]: माणादित्यर्थः. मा.

[4]: स्वसंवित्संज्ञान. मा.

<pb n="140"/>

स्वाकारस्य परिच्छेदो न चाकारान्तराद् विना ।  
तस्याप्येवं तथा च स्यान्नाकारान्तः कदाचन ॥ ८१ ॥  

न चासञ्चेतितः सत्तां स्वाकारः प्रतिपद्यते ।  
ग्राह्ये च विषयाकारे ग्राहकोऽन्यो न लभ्यते ॥ ८२ ॥  

मनसस्त्विन्द्रियत्वेन प्रत्यक्षा धीः सुखादिषु ।  
मनसा संप्रयुक्तो हि [1]तानात्मा प्रतिपद्यते ॥ ८३ ॥  

अपि च यो विषयाकारतायां प्रमेयायां स्वाकारस्य प्रामाण्यमिच्छति, स
विकल्प्य प्रष्टव्यः—किमसौ स्वाकारः सञ्चेतितो विषयाकारं प्रतिपादयति ? उता-
सञ्चेतितः ? तदापि स्वसंवित्तिः ? आहोस्विदाकारान्तरेण प्रतिपन्नः ? इति । तत्र
यदि तावदनन्तरः पक्षः, तत्रानवस्थामाह—**स्वाकारस्येति** ॥



अप्रतिपन्नस्तु सत्तामेव न लभते, कतुस्तस्य प्रामाण्यमित्याह—**न चे**त्यर्धेन ।
अथ स्वसंवित्तोऽनुभवाकारः प्रमाणम्; तत्र विषयाकारता किं स्वसंवित्ता,
उत न ? तत्र यदि स्वसंविन्ना, तत उभयोर्विषयकारानुभवाकारयोः स्वसंविन्नयोः
नीलपीतयोरिव परस्परतः प्रमाणप्रमेयत्वहानिः; अथासंविन्नो विषयाकारः, ततः
“अपरसाधनमेकं ज्ञानतत्त्वम् इति” प्रतिज्ञा हीयेत; जडात्मकस्य विषयाकार-
स्याजडात्मकेनानुभवाकारेण प्रतीयमानत्वान्मीमांसकपक्षपातप्रसङ्गः; न चेदृशी
प्रतिपत्तिः, यदुत अप्रकाशे ग्राह्ये स्वयंप्रकाशो ग्राहकः इति, युष्माभिरेवाङ्गीकृते-
त्याह—**ग्राह्ये चे**त्यर्धेन ॥



नन्वेवमपि सुखादिविषयं यद् विज्ञानं तस्य प्रत्यक्षत्वं न प्राप्नोति, इन्द्रिया-
र्थसन्निकर्षोत्पन्नत्वाभावात् । यत् प्रत्यक्षस्य लक्षणं तस्यभावादव्यापकत्वं लक्षणस्ये-
त्याशङ्क्याह—**मनसस्त्विति** ॥


[1]: नान्यात्मा. चौ, अनन्त. मु.

<pb n="141"/>

सम्बद्धं वर्तमानं च गृह्यते चक्षुरादिना ।  
सामान्यं वा विशेषो वा ग्राह्यं नातोऽत्र [1]कथ्यते ॥ ८४ ॥  

लक्षणं यच्च यैरुक्तं प्रत्यक्षे लौकिके सति ।  
विद्यमानोप[2]लम्भत्वात सर्वस्यैवानिमित्तता ॥ ८५ ॥  

निर्विकल्पकपक्षे तु सुतगमनिमित्तता ।  
साध्यसाधनसम्बन्धो नाविकल्प्य हि गृह्यते ॥ ८६ ॥  

कथं प्रत्यक्षपूर्वत्वमनुमानादिनो भवेत् ।  
यदा स्मृत्यसमर्थत्वान्निर्विकल्पेन्द्रियस्य धीः ॥ ८७ ॥  

नन्वेवमपि विषयाकथनादसंपूर्णमिदं लक्षणमित्याशङ्क्याह—**सम्बद्धमिति** ।
प्रतिभासमानत्वेन [3]सुज्ञानत्वात् न कथ्यत इत्यर्थः ॥



अभ्युपगम्य लक्षणपरत्वमस्माभिः समर्थितम्; इदानीं प्रकृतमनिमित्तपरत्वमु-
पसहरन्नाह—**लक्षणमिति** ॥



ननु सत्संप्रयोगजत्वेन नैयायिकादिलक्षितस्य विद्यमानोपलम्भनत्वादनिमित्त-
त्वं भवतु; बौद्धलक्षितस्य तु कल्पनारहितस्य कथं तदित्याशङ्क्याह—<q>निर्विक-
ल्पकपक्षे त्विति</q> । विकल्पगोचरोऽयमित्यभिप्रायः ॥



प्रत्यक्षद्वारत्वाच्चानुमानोपमानार्थापत्तीनामप्यकारणत्वम्” इति भाष्यम् ।
तस्यायमर्थः—अनुमानोपमानार्थापत्तीनामिति धर्मिनिर्देशः, धर्मं प्रत्यकारणत्वमिति
साध्यो धर्मः, प्रत्यक्षद्वारत्वादिति हेतुः । तद् दूषयितुमाह—<q>कथं प्रत्यक्षपूर्वत्व-
मिति</q> । अयमभिप्रायः—सविकल्पकं निर्विकल्पकं च विज्ञानम् । तत्र निर्विकल्पक-
मेवेन्द्रियजम्, अर्थसामर्थ्येनोत्पद्यमानत्वात् प्रत्यक्षस्य, सविकल्पकं तु स्मृतशब्द-
संयोजनद्वारेणोत्पद्यते । न चास्मृतः शब्दः शक्यो योजयितुम् । न चेन्द्रियस्य
स्मरणादौ सामर्थ्यं नापि योजनायाम् । तदुक्तम्—“हीदमियतो व्यापारान्
कर्तुं समर्थम्” इति ।


[1]: कल्प्यते. चौ, अनन्त. मु.

[2]: लम्भित्वात्. चौ. मु.

[3]: सुज्ञातत्वात्. मा.

<pb n="142"/>

न चाविकल्प्य लिङ्गस्य लिङ्गिसम्बन्धयोस्तथा ।  
गृहीतिरुपमानेऽपि सादृश्यग्रहणात् स्मृतः ॥ ८८ ॥  

अर्थापत्तिः पुनः प्रायो नान्यदृष्टेऽर्थ इष्यते ।  
प्रवर्तते च यं दृष्ट्वा सोऽप्यर्थः सविकल्पकः ॥ ८९ ॥  

यत्र चानुमितं लिङ्गं सूर्यगत्यादि लिङ्गि च ।  
तत्र प्रत्यक्षपूर्वत्वं कथमध्यवसीयते ॥ ९० ॥  

भवतु निर्विकल्पकमेव प्रत्यक्षम्; तत्पूर्वत्वमेवानुमानादीनां भविष्यति
यथोक्तम्—“तत्र दर्शनं प्रत्यक्षतोऽनुमानतो वा” इत्यात्याशङ्क्याह—<q>न चेत्यादि-
गृहीति</q>रन्तेन । लिङ्गं लिङ्गिनं सम्बन्धं च प्रत्यक्षेण गृहीत्वानुमानमुत्पद्यमानं प्रत्यक्ष-
पूर्वकमित्युच्यते, न च लिङ्गलिङ्गिनोः सामान्यरूपत्वात् स्वलक्षणविषये निर्विक-
ल्पकेन ग्रहणमित्यर्थः । नोपमानस्यापि प्रत्यक्षपूर्वकत्वमित्याह—<q>उपमानेऽपि
सादृश्यग्रहणात् स्मृत इति</q> । प्रत्यक्षविषये चोपमानमुत्पद्यमानं प्रत्यक्षपूर्वकमि-
त्युच्यते ? प्रत्यक्षगृहीतमुपमानज्ञानमुत्पादयतीति वा ? न तदुभयमप्यस्ति । तत्र
स्मृत इति प्रत्यक्षविषयतां दर्शयति । सादृश्यग्रहणादित्यनेनाप्यवस्तुत्वात् सादृ-
श्यस्य निर्विकल्पकप्रत्यक्षाविषयतां दर्शयति । तस्मादुपमानेऽपि प्रत्यक्षपूर्वकत्वं
नास्तीत्यर्थः ॥



एवमर्थापत्तेरप्युभयथापि प्रत्यक्षपूर्वकत्वं नास्तीत्याह—**अर्थापत्तिरि**त्यर्धेन ।
तत्र प्रायोग्रहणं शक्यादिविषयम् । यच्च श्रुतार्थापत्त्या तार्तीयश्रुत्यादिकल्पनमिति,
यच्चानुपपद्यमानं दृष्ट्वा अर्थापत्तिज्ञानमुत्पद्यते, तस्यापि सविकल्पकप्रत्यक्षगोचर-
त्वान्न निर्वि[1]कल्पकेन प्रत्यक्षेण ग्रहणमित्याह—**प्रवर्तत** इत्यर्धेन ॥



एवं तावत् प्रत्यक्षपूर्वकत्त्वादित्यस्य हेतोरसिद्धत्वमुद्भावितं श्लोकत्रयेण ।
इदानीमभ्युपगम्यापि सविकल्पकस्य प्रत्यक्षत्व भागासिद्धतां दर्शयितुमाह—<q>यत्र
चानुमितमिति</q> । अनुमितानुमानेन लिङ्गालिङ्गनोरुभयोरपि प्रत्यक्षाविषत्वान्नास्ति
प्रत्यक्षपूर्वकत्वमित्यर्थः ॥


[1]: कल्पके प्रत्य. मा.

<pb n="143"/>

प्रत्यक्षावगते चार्थे कृतस्तेषां प्रमाणता ।  
तैर्यदा[1] संप्रतीयेत तदा नाक्षस्य गोचरः ॥ ९१ ॥  

अथ कस्यचिदर्थस्य ज्ञानात् तत्पूर्वता भवेत् ।  
तदार्थस्य भविष्यत्त्वं न स्यादज्ञानकारणम् ॥ ९२ ॥  

वर्तमाने हि कस्मिंश्चिद् विज्ञातेऽर्थेऽक्षबुद्धिभिः ।  
लिङ्गादविद्यमानोऽपि धर्मो गम्यते तैस्तदा ॥ ९३ ॥  

प्रत्यक्षेण गृहीत्वा च वर्णान् वेदेऽपि गृह्यते ।  
प्रमेयमिति सोऽपि स्यात् तत्पूर्वत्वादकारणम् ॥ ९४ ॥  

केचित् तत्पूर्वकत्वं तु हेतुर्नैवेति मन्वते ।  
तत्पूर्वकत्वाद् यत्तावत् प्रमाण्यं तदसम्भवः ॥ ९५ ॥  

अपि च, प्रत्यक्षप्रमिते वस्तुन्युत्पद्यमानत्वादनुमानादीनां प्रत्यक्षपूर्वकत्वम् ?
प्रत्यक्षगृहीतमुत्पादयतीति वा ? पूर्वस्मिन् पक्षेऽसिद्धतामाह—**प्रत्यक्षावगते चेति** ।
सन्निकृष्टविषयत्वात् [1]प्रत्यक्षस्य असन्निकृष्टार्थविषयत्वादनुमानादीनाम् । तदुक्तम्—
“असन्निकृष्टेऽर्थे बुद्धिः” इति ॥



उत्तरपक्षेऽपि प्रत्यक्षपूर्वकमपि भविष्यद्विषयं भविष्यति भस्मदर्शनादतीताग्नि-
विषयानुमानवत्; ततश्च भविष्यत्त्वाद् धर्मस्य न प्रत्यक्षेण ग्रहणम्, नापि तत्पूर्व-
कत्वादनुमानादिभिः—इतीदमयुक्तमित्याह—**अथ कस्यचि**दिति श्लोकद्वयेन ॥



ईदृशे प्रत्यक्षपूर्वकत्वे विरुद्धतापि हेतोरित्याह—**प्रत्यक्षेणेति** । इष्टविघा-
तकृल्लक्षणश्चायं विरुद्धः ॥



एवं स्वदूषितं भाष्यं सयर्थयितुमाह—**केचिदि**त्यर्धेन । हेतोः [3]प्रयोगे सति
असिद्धत्वादय उद्भाव्येरन्, न त्वयं ‘प्रत्यक्षपूर्वकत्वात्’ इति हेतोः प्रयोगः ।
हेतुप्रयोगमन्तरेण कस्तर्ह्येतस्य प्रत्यक्षद्वारत्वादिति भाष्यस्यार्थ इत्याशङ्क्याह—
**तत्पूर्वकत्वा**दित्यर्धेन । तदिदं परस्परपराहतम्—यदेव तु निषिद्धं प्राक्तनेन,
[1]: स. प्रतीयेत. चौ, अनन्त. मु.

[2]: प्रत्यक्षसन्नि. मा.

[3]: अप्रयोगे. मा.

<pb n="144"/>

प्रत्यक्षेण गृहीत्वा च लिङ्गाद्यन्यतमं ध्रुवम् ।  
प्रवृत्तिरनुमानादेर्न च धर्मेऽस्ति तादृशम् ॥ ९६ ॥  

अनुमानानुमानादेः न चाप्यस्तीह सम्भवः ।  
[1]सम्बन्धलिङ्गिलिङ्गानां पूर्वसिद्धेरसम्भवात् ॥ ९७ ॥  

सत्ता च नानुमानेन कस्यचित् प्रतिपद्यते ।  
धर्मेणान्यद् विशेष्यं चेत् पक्षोऽसिद्धविशेषणः ॥ ९७ ॥  

तस्माददृष्टपूर्वत्वात् केनचिद् वस्तुना सह ।  
धर्मस्य नानुमेयत्वमसाधारणवस्तुवत् ॥ ९९ ॥  

पुनरपि तदेवाभ्युपगतमुपरितनेन । तस्मादयमभिप्रायः—न धर्म प्रत्यप्रामाण्ये साध्ये
प्रत्यक्षद्वारत्वादित्ययं हेतुरुपदिश्यते, अपि तु यत् प्रत्यक्षपूर्वकत्वेन प्रामाण्यमित्येत-
दनूद्य तस्य धर्मं प्रत्यसम्भव इत्येकदत्र विधीयत इत्यर्थं ॥



कस्मात् प्रत्यक्षपूर्वकत्वेन यत्प्रा[2]माण्यं तस्य धर्मं प्रत्यसम्भव इत्याशङ्क्याह—
**प्रत्यक्षेणेति** ॥



अनुमितानुमानस्यापि पारम्पर्येण प्रत्यक्षपूर्वकत्वाद् धर्मं प्रत्यसम्भव इत्याह-
**अनुमानानुमानादेरिति** ॥



अपि च स्वतन्त्रस्य वा धर्मस्यानुमेयत्वम् ? अस्ति धर्मः—इत्यन्यविशेष-
णस्य वा ? न तावत् स्वतन्त्रस्येत्याह—**सत्ते**त्यर्धेन । सत्तायां हि साध्यायां भाव-
धर्मस्य वा हेतुत्वं स्यात् ? अभावधर्मस्य वा ? उभयधर्मस्य वा ? तत्र भावधर्मस्या-
सिद्धत्वम्, अभावधर्मस्य विरुद्धत्वम्, उभयधर्मस्यानैकान्तिकत्वमित्येषोऽभिप्रायः ।
अथ धर्मवानयं पुरुषः—इत्येवं साध्यते, तत्राप्यसिद्धविशेषणत्वं पक्षस्येत्याह—
**धर्मेणे**त्यर्धेन ॥



अमुमेवार्थं त्रैलक्षण्येनोपनिबध्नाति स्म । तत्रानुमानोपमानसम्बन्धिप्रयोगद्वय-
माह **तस्मादित्यादिना** श्लोकद्वयेन । धर्म इति धर्मिनिर्देशः, अनुमेयत्वोपमेयत्वा-
भावः साध्यो धर्मः, अदृष्टपूर्वत्वाददृष्टसदृशत्वादिति यथासङ्ख्येन हेतुद्वयम्, असा-
धारणवदिति दृष्टन्तः ॥


[1]: सम्बन्धि. अनन्त. मु.

[1]: माण्यं धर्मं तस्य. मा.

<pb n="145"/>

अदृष्टसदृशत्वाच्च स्वयं चानुपलम्भनात् ।  
धर्मस्य नोपमेयत्वमसाधारणवद् भवेत् ॥ १०० ॥  

नन्वर्थापत्तिरेवं स्याज्जगद्वैचित्र्यर्दशनात् ।  
सुखिदुःख्यादिभेदो हि नादृष्टात् करणादृते ॥ १०१ ॥  

दृष्टस्य व्यभिचारित्वात् तदभावेऽपि सम्भवात् ।  
सेवाध्ययनतुल्यत्वे दृष्टा च फलभिन्नता ॥ १०२ ॥  

स्यादेवं यदि शक्येत स्वाभाविकनिवारणा ।  
[1]धर्मशक्तेश्च वैचित्र्ये हेतुरन्यो भवेद् यदि ॥ १०३ ॥  

[2]यथा वा फलवैचित्र्ये कर्मणां शक्तता स्वतः ।  
[3]तथा विचित्रता लोके स्वभावादुपपत्स्यते ॥ १०४ ॥  

ननु जगद्वैचित्र्यान्यथानुपपत्त्या प्रतीयत एव धर्मः, किमित्यर्थापत्तिगम्यो
न भवतीत्याह—**नन्वर्थापत्तिरेवमिति** ॥



सुखदुःखादिभेदेन कदाचित् जगद्वैचित्र्यमनुपपद्यमानं विलक्षणमदृष्टं कल्प-
यति । न च सेवाध्ययनादि दृष्टं कारणं जगद्वैचित्र्योपपादकम्, व्यभिचारादि-
या/?/ह—**दृष्टस्य व्यभिचारित्वादिति** ॥



एवं नैयायिकमतमुपन्यस्य लोकायतदर्शनाभ्युपगमेन परिहारमाह—
**स्यादेवमि**त्यर्धेन । स्वभावत एव कानिचित् कारणानि सुखिरूपं पदार्थमुपजन-
यन्ति, कानिचित् दुःखिरूपम्; किमदृष्टकल्पनयेत्यर्थः । अवश्यं चायं स्वाभाविक-
पक्षोऽदृष्टवादिनाऽप्यभ्युपगन्तव्य इत्याह—**धर्मशक्तेश्चे**त्यर्धेन ॥



अदृष्टमपि जगद्वैचित्र्योपपादकं विचित्रमेवाभ्युपगन्तव्यम् । तच्चापि वैचित्र्य-
मदृष्टस्य स्वाभाविकम्, अदृष्टान्तरकल्पनायामनवस्थाप्रसङ्गात् । एवं च सति
जगद्वैचित्र्यमेव स्वाभाविकं भविष्यतीत्यपार्थकमदृष्टकल्पनमित्याह—**यथावेति** ॥



इदानीमभ्युपगम्यादृष्टमात्रं प्रत्यर्थापत्तेः प्रामाण्यं अदृष्टविशेषाभिप्रायेण
“अथातो धर्मजिज्ञासा” इत्युक्तम् । तत्रैव च प्रत्यक्षाद्यनुप्रवेशव्यवच्छेदेन चोद-
[1]: कर्म. चौ, अनन्त. मु.

[2]: वथा. च. चौ, अनन्त. मु.

[3]: तथापि. चि. चौ, मु.

<pb n="146"/>

अधर्मे धर्मरूपे वा ह्यविभक्ते फलं प्रति ।  
किमप्यस्तीति विज्ञानं नराणां क्वोपयुज्यते ॥ १०५ ॥  

किं नु यागांदितो दुःखं हिंसादेः किं सुखोद्भवः ।  
स्वर्गपुत्रादिभेदश्च कीदृशात् कर्मभेदतः ॥ १०६ ॥  

इति यावदविज्ञानं तावन्नैव प्रवर्तते ।  
प्रवृत्त्यङ्गं च यज्ज्ञानं तस्य मूलं प्रतीक्ष्यते ॥ १०७ ॥  

तस्मात् सिद्धेऽपि सामान्ये विशेषो नागमादृते ।  
विशेषस्य तु जिज्ञासा सूत्रकारणे सूत्रिता ॥ १०८ ॥  

गम्यमाने विशेषे च तदन्तर्भावकारितः ।  
सामान्यप्रत्ययोऽपि स्याच्छास्त्रादेवेत्यकारणम् ॥ १०९ ॥  

यथार्थापत्तिरेवं च नानुमा नोपमेष्यते ।  
शास्त्रं चेत् तदपेक्षेत तस्यैव स्यात् प्रमाणता ॥ ११० ॥  

प्रत्यक्षाग्रहणं यत्तु लिङ्गादेरविकल्पनात् ।  

नायाः प्रमाण्यं प्रतिज्ञातम्—“चोदनालक्षणोऽर्थो धर्मः”-इति, तस्यैव प्रवृत्त्य-
ङ्गत्वात् । तत्र च नार्थापत्तेः प्रमाण्यमित्येतत् श्लोकचतुष्टयेनाह—<q>अधर्म इत्या-
दिना</q> ॥



यदा च विशेषे चोदना प्रमाणं तदा तदन्तर्गतत्वेनादृष्टमात्रेऽपि सैव प्रमा-
णम्, यदि तेन प्रयोजनमित्याह—**गम्यमान इति** ॥



एवमनुमानोपमानोयोरर्थापत्तिवददृष्टविशेषं प्रति शास्त्रापेक्षित्वादकारणत्व-
मित्याह **यथार्थापत्तिरिति** ॥



एवं तावत् प्रत्यक्षद्वारत्वादिति भाष्यं परमतेन व्याख्यायाधुना स्वमतेन
व्याचष्टे—**प्रत्यक्षग्रहणमि**त्यर्धेन ॥



प्रयोगसमर्पकमेवेदं भाष्यम् । अयं प्रयोगार्थः—अनुमानोपमानार्थापत्ती-
नामिति धर्मिनिर्देशः, धर्मं प्रत्यकारणत्वमिति, साध्यो धर्मः, प्रत्यक्षद्वारत्वादिति हेतुः ।



“प्रत्यक्षग्रहणं यत्तु लिङ्गादेरविकल्पनात्” इति ।


<pb n="147"/>
तन्नेष्टत्वाद् विकल्पस्याप्यर्थरूपोपकारिणः ॥ १११ ॥  

अस्ति ह्यलोचनाज्ञानं प्रथमं निर्विकल्पकम् ।  
बालमूकादिविज्ञानसदृश्यं शुद्धवस्तुजम् ॥ ११२ ॥  

ततश्चासिद्धो हेतुरिति युक्तम्; तस्य कः परिहारस्तत्राप्याह—**तन्नेष्टत्वादि**त्यर्धेन ।
सविकल्पस्याप्यर्थरूपोपकारिणः प्रत्यक्षत्वेनेष्टत्वान्नासिद्धत्वं हेतोः । तत्रार्थरूपो-
पकारिणः इत्यनेन भ्रान्तिस्मृतिज्ञानयोः व्यवच्छेदं करोति; ते हि नार्थरूप-
मुपकुरुतः, एकत्र विपरीतप्रतिभानात्, अन्यत्र च गृहीततया प्रतिभासेन पूर्व-
प्रमाणशेषत्वात् ॥



इदानीं निर्विकल्पकमस्तित्वेन प्रमाणत्वेन च साधयितुमाह—<q>अस्ति
हीति</q> । ननु सविकल्पकं विज्ञानमाक्षिप्तं तदेव च साध्यत्वेन प्रतिज्ञातम्; तदन-
न्तरं निर्विकल्पकज्ञानसाधनमसम्बन्धमुच्यते । अपिशब्दात् तस्यापि प्रतिज्ञानात्
तेन च विना सविकल्पकस्यानुत्पत्तेः सद्भावादारभ्य विप्रतिपत्तेश्च नासम्बन्धत्वम् ।
तथाचाहुः—



“[1]न सोऽस्ति प्रत्ययो लोके यः शब्दानुगमादृते ।  
अनुविद्धमिव ज्ञानं सर्वं शब्देन गम्यते”॥   इति ।

तत्रास्तीत्यनेन संवेदनसद्भावे प्रमाणमाह; संवेद्यगतं हि शब्दासंजल्परहितमर्थ-
संवेदनम् । तथा चोक्तमन्यैरपि—



“सहृत्य सर्वतश्चिन्तां स्तिमितेनान्तरात्मना ।  
स्थितोऽपि चक्षुषा रूपमीक्षते साक्षजा मतिः”॥   इति ।

आलोचनज्ञानमित्यनेन बोधकत्वं प्रामाण्ये हेतुमाह; । प्रथममित्यनेनाप्यस्तित्वं-
निर्विकल्पकत्वं च युक्तया साधयति । वाचकशब्दस्मरणसमनन्तरं हि सवि-
कल्पकज्ञानमुत्पद्यते; प्रबुद्धश्च संस्कारः स्मृतिमुपजनयति; अर्थदर्शनं च
संस्कारोद्बो[2]धकमिष्यते । वाचकस्मरणाच्च पूर्वं यदर्थदर्शनम्, तदेव शब्दसञ्चल्प-
रहितत्वान्निर्विकल्पकं शब्दसम्बन्धग्रहणाभावेन बालमूकयोरिव विज्ञानम्; शुद्ध-


[1]: न हि सोऽस्ति. मा.

[2]: बौधकत्वमिष्यते. मा.

<pb n="148"/>

न विशेषो न सामान्यं तदानीमनुभूयते ।  
तयोराधारभूता तु व्यक्तिरेवावसीयते ॥ ११३ ॥  

महासामान्यमन्यैस्तु द्रव्यं सदिति चोच्यते ।  
सामान्यविषयत्वं च प्रत्यक्षस्यैवमाश्रितम् ॥ ११४ ॥  

विशेषास्तु प्रतीयन्ते सविकल्पकबुद्धिभिः ।  
ते च केचित् [1]प्रतिद्रव्यं केचिद् बहुषु संश्रिताः ॥ ११५ ॥  

[2]तानकल्पयदुत्पन्नं [3]व्यावृत्तानुगतात्मना ।  
गव्यश्वे चोपजातं तु प्रत्यक्षं न विशिष्यते ॥ ११६ ॥  

वस्तुजमितीदं च शब्दसंजल्पव्युदासेनेन्द्रियजत्वसिद्ध्या[4]र्श्चसामर्थ्येनोत्पन्नतां दर्श-
यति ॥



इदानीं बौद्धदर्शनाभिप्रायेण तस्य विषयं दर्शयितुमाह—**न विशेष इति** ।
व्यक्तिशब्देन स्वलक्षणमाह । सामान्यविशेषसंकीर्तनं तु पराभिप्रायेण; न तु
बौद्धदर्शने सामान्यविशेषयोः स्वलक्षणं प्रत्याधाराधेयभावोऽस्ति, तयोरभावात् ॥



वेदान्तवादिनस्तु—महासामान्यं निर्विकल्पकस्य विषयमाहुः । तच्च केचित्
सत्तामाहुः, अपरे द्रव्यमित्येतद् दर्शयति—**महासामान्यमिति** ॥



यत्र तु सविकल्पके भेदावगमः, तत् प्रत्यक्षमेव न भवतीत्याह—<q>विशेषा-
स्त्विति</q> । यत्सामान्यमेव गोत्वादिर्महिष्यादिभ्यो निवर्तमानो विशेषः, स बहुषु
संश्रित इति ॥



एवं सत्त्वभेदप्रतिपादकस्य “आत्मा वा इदं सर्वम्” इत्येवमादेः आग-
मस्य नास्ति प्रत्यक्षेण विरोधः । ततश्च सिद्धाद्वैतसिद्धिरित्याह—**तानकल्पयदिति** ।
विशेषाप्रति[5]भासादगम्यत्वे चोपजातस्य निर्विल्पकस्य न कश्चिद्विशेषः ॥


[1]: omitted प्रतिद्रव्यं केचित्. मा.

[2]: तान्न कल्प. मा.

[3]: व्यावृत्त्यनु. अनन्त. मु.

[4]: सिध्यर्थसाम. मा.

[5]: भासागम्यत्वे. मा.

<pb n="149"/>

तदयुक्तं प्रतिद्रव्यं भिन्नरूपोपलम्भनात् ।  
न ह्याख्यातुमशक्यत्वाद् भेदो नास्तीति गम्यते ॥ ११७ ॥  

निर्विकल्पकबोधेऽपि द्व्यात्मकस्यापि वस्तुनः ।  
ग्रहणं लक्षणाख्येयं ज्ञात्रा शुद्धं तु गृह्यते ॥ ११८ ॥  

तत्रानन्तरं श्रोत्रियपक्षमेव तावद् विशेषविकल्पकसिद्धयर्थं निराकर्तुमाह—
**तदयुक्तमि**त्यर्धेन । संवेदनं परामृशतु भवान्; अश्वे गवि च यत् संवेदनद्वयं तयोः
किं भिन्नं संवेद्यमुताभिन्नम् ? एकस्यां व्यक्तौ संवेदद्वयवत् तत्रास्माकं तावद्भिन्नं
संवेद्यम् । तपस्विनां तु न विद्मः कीदृशमिति । यदि च विषयतो भेदो न प्रति-
भासते, किमिति तर्हि गोदर्शनादश्वार्थी निवर्तते ? किमिति वा गोदर्शने सत्यश्व-
शब्दस्मरणं न भवति ? नन्वितरेतराभावो भेदः, स कथमिव प्रत्यक्षस्य ते विषयः ?
स च यदि भासते, किमिति विषयो न भवति ? अथ न प्रतिभासत एव, तर्हि
वक्तव्यं किमभावत्वेन ? न चेतरेतराभावो भेदः । किं तर्हि ? भिन्नयोरितरेतरा-
भाव; । कः पुनरसौ भेदः ? कश्चेतरेतराभावः ? पदार्थयोर्यत्स्वरूपं स एव भेदः;
परस्परवैविक्त्यमभावः । न चाश्ववैविक्त्यमेव गोस्वरूपम्, अश्वत्वगोत्वयोरेकत्वप्र-
सङ्गात् । अपि च यो भेदप्रत्ययोऽवभासते, स एव भेदः; अभावप्रत्ययोऽभावः ।
इदं चायमितरेतराभाववादी विकल्प प्रष्टव्य;—किं भिन्नयोरितरेतराभावः. उता-
भिन्नयोः ? यदि भिन्नयोरितरेतराभावः, तर्ह्यन्यो भेदः; अथाभिन्नयोः; कथमितरे-
तरव्यपदेशः ? कथं च तस्यैव तत्राभावः ? इति । ननु निर्विकल्पके ‘भिन्नः’ इत्येवं
नास्त्यवभासः । मा भूदेवम्, तथापि भिन्नमवभासत एवेत्याह—**न ह्याख्यातुमि**-
त्यर्धेन । तदुक्तमन्यैरपि “चक्षुर्विज्ञानसमं हि नीलं विजानाकि नीलं नीलम्” इति ॥



यदप्युक्तम्—व्यक्तिरेवावसीयत इति, तत्रापि सामान्यविकल्पसिद्ध्यर्थ-
माह—**निर्विकल्पकेति** । गवये पुरोऽवस्थिते सति तत्र भेदप्रतिभासोऽप्यस्ति;
नीलशुक्लयोरिव भेदानुवृत्तौ सत्यामेवाभेदप्रतिभासोऽप्यस्ति । तत्र भेदप्रतिभासान्ना-
नात्वमनयोरभेदप्रतिभासाच्चैक्यम्; यच्च भिन्नयोरैक्यम्, तदेव सामान्यम्; नानात्वं
यदैक्यस्य, सा व्यक्तिः; तथैवैकस्यां बाहुलेयव्यक्तावुपलब्धायां व्यक्त्यन्तरं


<pb n="150"/>

[1]न त्वसाधारणत्वेन [2]परव्यावृत्त्यकल्पनात् ।  
विशेषानु[3]गमाक्लृप्तेः सामान्यमिति नापि तत् ॥ ११९ ॥  

ततः परं पुनर्वस्तु धर्मैर्जात्यादिभिर्यया ।  
बुद्ध्यावसीयते सापि प्रत्यक्षत्वेन सम्मता ॥ १२० ॥  

शाबलेयाख्यमुपलभ्यमानं पूर्वानुभूतव्यक्त्यैक्येन नानात्वेन चावभासते; इदमेव
च तद्भिन्नाभिन्नत्वम्; न तु जातेः स्वलक्षणं प्रति भेदाभेदौ ॥



ननु प्रथमव्यक्तिसन्दर्शने सति जात्यबगमो नास्तिः तत्कथं लक्ष्यान्तरोप-
लब्धौ ‘स एवायम्’ इति प्रत्यभिज्ञा प्रत्ययः ? न च प्रत्यभिज्ञाप्रत्ययान्यथानुपपत्त्यैव
पूर्वं जात्यनुभवोऽप्यासीदिति कल्पयितुं शक्यते, कल्प्येऽनुभवे प्रत्यभिज्ञानुत्पादात् ।
कथं च प्रकाशरूपस्य अस्तित्वमसंवेद्यमानस्य ? उच्यते—केन वा प्रत्यभिज्ञाप्रत्य-
योत्पत्तिर्दर्शिता ? व्यक्त्यन्तरमुपलभ्यमानं पूर्वनुभूतव्यक्त्यैक्येन नानात्वेन चावभा-
सत इति वयं ब्रूमः । किञ्च प्रत्यभिज्ञाप्रत्ययं मुक्त्वा ऐक्यावगमोऽप्यस्ति ? बाढ-
मस्ति; अननुभूतपूर्वः प्रथममेव युगपद् यदा गवयद्वयं प्रतिपद्यते, तदा किमैक्या-
वगमो नास्ति ? यदि च निर्विकल्पके सामान्यावगमो नास्ति, कथं तदनन्तरं
सामान्यशब्दयोजनात्मकं विज्ञानमुत्पद्यते ? स्वलक्षणदर्शने सति सामान्यशब्दस्मर-
णानुपपत्तेः, “यत्सन्निधाने यो दृष्टः” इति न्यायात् । अस्य त्वक्षरत्रयन्यूनस्य
कारिकार्धस्य सत्यमर्थं न विद्मः—“लक्षणाख्येयं ज्ञात्रा शुद्धं तु गृह्यते” इति ।
विशेष इत्येवं सामान्यमि[4]त्येवं न गृह्णाति, व्यावृत्त्यनुगमविकल्पयोरभावादित्याह-
**न त्विति** । शब्दानुसन्धानप्रतिषेधपरोऽयं श्लोकः । सामान्यविशेषेण तु
सामान्यविशेषरूपतया प्रतिभासते । तदुक्तम् “द्व्यात्मकस्यापि वस्तुनो ग्रहणम्”
इति ॥



एवं तावन्निर्विकल्पकस्यास्तित्वं प्रत्यक्षत्वं च सामान्यविशेषविषयत्वं च
साधितम् । इदानीं सविकल्पकस्य यत् प्रत्यक्षत्वं प्रतिज्ञातम्, तत् साधयितुमाह—
**ततः परमिति** । तत्र ततः परमित्येतेन निर्विकल्पकादुत्पन्नतां सविकल्पकस्य दर्श-


[1]: न ह्यासा, अनन्त. न. चासा. चौ, मु.

[2]: परावृत्त्यविक. मा.

[3]: गमाकारः. मा.

[4]: त्येवं च गृ. मा.

<pb n="151"/>

करणं चेन्द्रियं बुद्धेर्न तत्र ज्ञानमाहितम् ।  
[1]ततः स्मृत्यसमर्थत्वाद् विकल्पोऽतो न वार्यते ॥ १२१ ॥  

आत्मन्येव स्थितं ज्ञानं स हि बोद्धात्र गम्यते ।  
स्मरणे चास्य सामर्थ्यं सन्धानादौ च विद्यते ॥ १२२ ॥  

तेनेन्द्रियार्थसम्बन्धे विद्यमाने स्मरन्नपि ।  
विकल्पयन् स्वधर्मेण वस्तु प्रत्यक्षवान् नरः ॥ १२३ ॥  

तच्चैतदिन्द्रियाधीनमिति तैर्व्यपदिश्यते ।  
तदसम्बन्धजातं तु नैव प्रत्यक्षमिष्यते ॥ १२४ ॥  

यति । (पुनरिति) पारम्पर्येणाप्यक्षजत्वमस्तीत्येतत् प्रदर्शयितुं बौद्धपरिकल्पितमा-
नसप्रत्यक्षवत् । वस्त्वित्यनेनार्थसामर्थ्योत्पन्नतां निर्विकल्पकवद् दर्शयति । धर्मैरित्य-
नेनार्थन्तरन्यासं निराकरोति । जात्यादिभिरित्यनेनापि शब्दाध्यासः । एतदुक्तं
भवति—जात्यादिभिर्धर्मभूतैर्विशिष्टोऽर्थों यथावसीयते, न शब्दविशिष्टो नाप्य-
र्थान्तररूपेण । बुद्ध्यावसीयते इत्यनेन बोधकत्वं प्रामाण्ये हेतुमाह । सापि प्रत्य-
क्षत्वेन संमतेत्यनेनापि तद्भावभावित्वेनाक्षजत्वं दर्शयति ॥



यत् पुनरिदमुक्तम्—किञ्चित् सविकल्पकं ज्ञानं स्मृत[2]शब्दसंज्ञत्वेनोत्प-
द्यते—‘देवदत्तोऽयम्’ इति, किञ्चित् पूर्वानुभूतार्थानुसन्धानेनोत्पद्यते ‘स एवा-
यम्’ इति; न चेन्द्रियस्य स्मरणादौ सामर्थ्यम्, अचेतनत्वादिति । तत्राह—
**करणं चेति** श्लोकद्वयेन । अयमभिप्रायः—क्रिया कर्मणि कर्तरि वा समवैति; न
चेन्द्रियस्य ज्ञानक्रियायां कर्मत्वम्, अप्रतिभासनात् । नापि कर्तृत्वम्, अबोद्धृत्वात् ।
आत्मनि तु क्रिया समवैति, तस्यैव चेतनत्वाद[3]स्त्येव स्मरणादौ सामर्थ्यमिति ॥



यद्यात्मनः स्मरणादौ सामर्थ्यमस्तीति कृत्वा सविकल्पस्य प्रत्यक्षत्वमुच्यते
हन्त तर्हि निवृत्तेन्द्रियव्यापारस्यापि शब्दं स्मरतो यत् सविकल्पकं ज्ञानमुत्पद्यते
‘गौरयम्’ इति, तस्यापि प्रत्यक्षत्वं प्राप्नोतीत्याशङ्क्याह—<q>तेनेन्द्रियार्थसम्बन्ध
इति</q> । इन्द्रियार्थसन्निकर्षोत्पन्ने ज्ञाने लोके प्रत्यक्षशब्दः प्रयुदज्यत इत्यर्थः ॥



इदानीं प्रत्यक्षशब्दप्रयोगस्य निमित्तं दर्शयितुमाह—**तच्चैतादि**त्यर्धेन ।


[1]: तत्स्मृत्याद्यसमर्थ. अनन्त. मु.

[2]: शब्दसज्जत्वेन. मा.

[3]: अस्येव. मा.

<pb n="152"/>

पुनःपुनर्विकल्पेऽपि [1]यावानधिगमो भवेत् ।  
तत्सम्बन्धानुसारेण सर्वं प्रत्यक्षमिष्यते ॥ १२५ ॥  

न हि प्रविष्टमात्राणामुष्णाद् गर्भगृहादिपु ।  
अर्था न प्रतिभान्तीति गृह्यन्ते नेन्द्रियैः पुनः ॥ १२६ ॥  

यथा त्वाभासमात्रेण पूर्वं ज्ञात्वा स्वरूपतः ।  
पश्चात् तत्रावबुध्यन्ते तथा जात्यादिधर्मतः ॥ १२७ ॥  

यदि त्वालोच्य संमील्य नेत्रे कश्चिद् विकल्पयेत् ।  
न स्यात् प्रत्यक्षता तस्य सम्बन्धाननुसारतः ॥ १२८ ॥  

अतदधीने तु प्रत्यक्ष[2]शब्दो न प्रयुक्त इत्याह—**तदसम्बन्धजातन्त्वि**-
त्यर्धेन । ननु [3]यदीन्द्रियजत्वेन प्रत्यक्षत्वम्, एवं तर्हि सविकल्पकस्य तन्न प्राप्नोति;
तद्धि सामान्यावभासमुत्पद्यते । न चेन्द्रियस्य सामान्येन सह सम्बन्धोऽस्ति ।
तदभावाद्यदि स्यात्, प्रथमचक्षुस्सन्निपातोऽपि प्रतीयेय । तत्र “निर्विकल्पकबोधेऽपि
द्व्यात्मकस्यापि वस्तुनो ग्रहणम्” इत्युक्तमेव ॥



अभ्युपगमवादेन त्वाह—**पुनः पुनरिति** ॥



इदमत्र [4]भवान् विकल्प्य प्रष्टव्यः—अनुपरतेन्द्रियव्यापारस्य निर्विकल्पक-
ज्ञानस्यानन्तरं सविकल्पकं सामान्यावभासं ज्ञानमुत्पद्यते, उत न ? यदि नोत्प्रद्यते,
ततस्तदभावादेवाप्रत्यक्षत्वम्, किमन्द्रियजत्वेन ? अथोत्पद्यते, तत्प्रतिभासादेव
स्वलक्षणवत् सामान्यादीनामस्तित्वमिन्द्रिययोग्यत्वं चायातु; प्रथमचक्षुस्सन्निपाताद-
प्रतीतिः, तयैतावत् सिद्ध्यति—यदुत निर्विकल्पकग्रहणयोग्याः सामान्यादयो न
भवन्तीति; न तु प्रतीयमानस्य सविकल्पकेन नास्तित्वम् । न च प्रथमचक्षुस्सन्नि-
पातादप्रतीत्या नास्तित्वमित्याह—**न हि प्रविष्टमात्राणामिति** ॥



अस्तित्वेन तु प्रतीभासं साधयतः स्वलक्षणप्रतीभासकाले सामान्यादीनामपि
प्रतीभासप्रसङ्गः, स्वलक्षणधर्मत्वात् तेषामित्याह—**यथा त्विति** ॥



उपरतेन्द्रियव्यापारोत्पन्नस्य तु प्रत्यक्षत्वं नास्तीत्याह—**यदि त्विति** ॥


[1]: सती जातिः प्रतीयते चौ, अनन्त. मु

[2]: शब्देन प्रयु. मा.

[3]: यदिन्द्रिय. मा.

[4]: भावाद्विकल्प्य. मा.

<pb n="153"/>

असम्बन्धविकल्पेऽपि तुल्यमात्मादि कारणम् ।  
[1]तेनासाधारणत्वं स्यादत्राक्षस्यैव कल्पने ॥ १२९ ॥  

निर्विक[2]ल्पकबोधेऽपि नाक्षं केवलकारणम् ।  
तत्पारम्पर्यजाते वा रूढिः स्यात् पङ्कजादिवत् ॥ १३० ॥  

अनिमित्तैव वा रूढिः सुतरां सविकल्पकम् ।  
प्रत्यक्षं संमतं लोके न तथा निर्विकल्पकम् ॥ १३१ ॥  

वृद्धप्रयोगगम्याश्च शब्दार्थाः सर्व एव नः ।  
तेन यत्र प्रयुक्तोऽयं न तस्मादपनीयते ॥ १३२ ॥  

सिद्धानुगममात्रं हि कर्तुं युक्तं परिक्षकैः ।  
न सर्वलोकसिद्धस्य लक्षणेन निवर्तनम् ॥ १३३ ॥  

आत्मेन्द्रियकारणत्वे समानेऽप्यसाधारणत्वादक्षेणैव व्यपदेशो नात्मने-
त्याह—**असम्बन्धविकल्पेऽपीति** ॥



सामग्र्यन्तरोत्पन्नेऽपि च यथाक्षेणैव व्यपदेशो निर्विकल्पके, तथा सविकल्प-
केऽपि भविष्यतीत्याह—**निर्विकल्पकबोधेऽपी**त्यर्धेन ।



इदानीमेतद् दर्शयितुमाह—**तत्पारम्पर्यजाते वेति** सार्धेन । अपरोक्षा-
र्थावभासि यत् सविकल्पकं ज्ञानमुत्पद्यते, यत्र तावद् बुद्धैः प्रत्यक्षशब्दः प्रयुज्यते;
तत्र यदि साक्षात् पारम्पर्येण वाक्षव्यापारस्तत्रास्ति, तदा यौगिकोऽयं प्रत्यक्षशब्द-
स्तत्र भविष्यति उत्पले पङ्कजशब्दप्रयोगवत्; अथ नास्ति, तदा देवदत्तादिशब्द-
वदव्युत्पन्नैव संज्ञा; सर्वथा प्रत्यक्षशब्दप्रयोगादस्ति प्रत्यक्षत्वं सविकल्पकस्य ॥



अथैवं सत्यपि कल्पनापोढलक्षणविरहान्नास्तीत्युच्यते, तत्राप्याह—<q>वृद्ध-
प्रयोगगम्याश्चेति</q> ॥



अपि च, कल्पनापोढलक्षणविरहाद् वा सविकल्पकस्य प्रत्यक्षत्वं नेष्टम्,
इन्द्रियजत्वाभावाद् वा ? तत्र लक्षणस्यायं विषय एव न भवतीत्याह—**सिद्धानुगम**-


[1]: तेन साधारण. मा.

[2]: ल्पेऽषि विज्ञाने. मा.

<pb n="154"/>

कल्प[1]नायाः स्वसंवित्ताविन्द्रियाधीनता कथम् ।  
मनस्तत्रेन्द्रियं चेत् स्याद् गोत्वादावपि तत् समम् ॥ १३४ ॥  

स्वसंवित्तौ तदिष्टं चेल्लोको न ह्येवमिच्छति ।  
तस्माद् रूढित्वमेष्यव्यं पारिभाषिकतापि वा ॥ १३५ ॥  

मनसस्त्विन्द्रियत्वेन सुखदुःखादिबुद्धिषु ।  
यथा प्रत्यक्षतैवं नस्तदधीना भविष्यति ॥ १३६ ॥  

तदधीनत्वसाम्येऽपि कल्पनापोढशब्दनात् ।  
प्रत्यक्षं किञ्चिदेवेष्टं यथा तव तथैव नः ॥ १३७ ॥  

**मात्रामिति** । लोकप्रसिद्धिरेव लक्षणेनानुगम्यते न सर्वलोकप्रसिद्धस्य स्वेच्छावशेन
लक्षणं कृत्वा निवृत्तिः, निर्मूलत्वप्रसङ्गात् ॥



अक्षजत्वाभावेन तु सविकल्पकस्यापि स्वसंवित्तौ प्रत्यक्षत्वमिष्टम्, तन्न
प्राप्नोतीत्याह—**कल्पनाया** इत्यर्धेन ।



अथाक्षजमानससंज्ञसमनन्तरप्रत्ययजन्यत्वेनाक्षाधीनत्वात् प्रत्यक्षमिष्टमित्या-
शङ्क्य—**मनस्तत्रेन्द्रियं चेत्स्यादि**त्यनेन **गोत्वादावपि तत्सममि**त्यनेन परि-
हरति । स्वप्रकाशवद् विषयप्रकाशेऽपि तस्य तुल्यत्वादित्यर्थः ॥



स्वप्रकाश एव तस्य व्यापार इति चेत् तदाह—<q>स्वसंवित्तौ तंदिष्टं
चेदिति</q> । अत्र परिहारमाह—**लोको न ह्येवमिच्छतीति** । अंशांशिभावस्या-
विद्यमानत्वादित्यर्थः । अतो यथा स्वसंवित्तौ प्रत्यक्षशब्दो रूढः पारिभाषिको वा,
तथा विषयप्रकाशेऽपि भविष्यतीत्याह—**तस्मादि**त्यर्धेन ॥



अपि च बाह्याक्षजन्यत्वं विनापि यथा सुखादिविषयविज्ञानं मनोजन्यत्वात्
प्रत्यक्षमिष्टं नैयायिकानाम्, तथात्रापि भविष्यतीत्याह—**मनसस्त्विति** ॥



समानेऽपि च मनोजन्यत्वे प्रत्यक्षशब्दप्रयोग एव नियामको भविष्यति
भवतामिव कल्पनापोढलक्षणमित्याह—**तदधीनत्वसाम्येऽपीति** ॥


[1]: नापि. मा.

<pb n="155"/>

लिङ्गाद्यभावतश्चापि नानुमानादिधीरियम् ।  
[1]न च पूर्वमदृष्टत्वात् स्मृतित्वमुपपद्यते ॥ १३८ ॥  

बाधकप्रत्ययासत्त्वान्नाप्रामाण्यं च युज्यते ।  
तस्मात् प्रत्यक्षमेवेदं व्यवहार[2]स्तथैव वः ॥ १३९ ॥  

जात्याद्यर्थान्तरं यस्मादसद्रूपेऽपि वस्तुनि ।  
भवत्यध्यस्य धीस्तस्मान्मृगतृष्णादिभिः समा ॥ १४० ॥  

नैतदश्वादिबुद्धीनामध्यारोपाद्यसम्भवात् ।  
स्थितं नैव हि जात्यादेः परत्वं व्यक्तितो हि नः ॥ १४१ ॥  

परिशेष्यादपि सविकल्पकस्य प्रत्यक्षत्वं प्रमाणप्राप्तमित्याह—<q>लिङ्गाद्यभा-
वत</q> इत्यर्धेन । त्रिरूपलिङ्गानुत्पत्त्या तावन्नानुमानम् ।



भवद्दर्शने च सामान्यप्रतिभासत्वात् सविकल्पकस्य स्वलक्षणविषयनिर्वि-
कल्पकप्रत्यक्षविषयता नास्तीति न स्मृतित्वम्; तदाह—**न च पूर्वमि**त्यर्धेन ।



नाप्यप्रामाण्यं [3]बाधकप्रत्ययासत्त्वात् तदाह—**बाधके**त्यादित्रिपाद्या ।



भवतामपि सविकल्पकेन प्रत्यक्षेणैव व्यवहारः । तथा हि—ज्ञातसम्बन्धो
दृश्यमानोऽर्थोऽर्थान्तरमवगमयति; सामान्यरूपत्वाच्च लिङ्गलिङ्गिनोर्न निर्विकल्पकेन
स्वलक्षणविषयेण च सम्बन्धग्रहणमित्याह **व्यवहारस्तथैव वः इति** ॥



इदानीं “बाधकप्रत्ययासत्त्वान्नाप्रामाण्यं च युज्यते” इति यदुक्तम्,
तदाक्षिपन्नाह—**जात्याद्यर्थान्तरमिति** । स्वलक्षणाद् भिन्ना हि जातिगुणक्रियादय
इष्यन्ते, अनन्यश्वेतवत्, सद्भावप्रसङ्गात् । अयं प्रमाणार्थः—सविकल्पकं विज्ञानम-
प्रमाणमिति प्रतिज्ञा, अर्थान्तरे अर्थान्तरारोपेणोत्पद्यमानत्वादिति हेत्वर्थः. ऊषरे
सलिलज्ञानवदिति दृष्टान्तः ॥



तदेतद् दूषयितुमाह—**नैतदिति** । यदि हि जात्यादयः स्वलक्षणाद् भिन्नाः
स्युः, तदार्थान्तरे द्रव्येऽर्थान्तरजात्यादिरूपेणोत्पद्यमानत्वादध्यासः स्यात्; न तु


[1]: ‘बाधक’ इत्यस्यानन्तरम् ‘न च’ इत्यर्द्धः मा.

[2]: तथैव च. चौ, अन. मु.

[3]: बौधक. मा.

<pb n="156"/>

यदि ह्येकान्ततो भिन्नं विशेष्यात् स्याद् विशेषणम् ।  
स्वानुरूपां सदा बुद्धिं विशेष्ये जनयेत् कथम् ॥ १४२ ॥  

स्फटिकादौ तु लाक्षादिस्वरूपा या मतिर्भवेत् ।  
अव्युत्पन्नस्य सा मिथ्या व्युत्पन्नायां हि भेदधीः ॥ १४३ ॥  

न [1]तु जा[2]त्यादिभिर्मुक्तं वस्तु दृष्टं कदाचन ।  
तद्विमोकेन वा तानि लाक्षादिस्फटिकादिवत् ॥ १४४ ॥  

तत्रापि चेन्न दृश्येत भेदः कैश्चित् कदाचन ।  
रक्तादिबुद्धिसम्यक्त्वं विनिवार्येत केन वा ॥ १४५ ॥  

न चाप्ययुतसिद्धानां सम्बन्धित्वेन कल्पना ।  
नानिष्पन्नस्य सम्बन्धो निष्पत्तौ युतसिद्धता ॥ १४६ ॥  

तदस्तीत्युक्तम्—निर्विकल्पकबोधेऽपि द्व्यात्मकस्यापि वस्तुनः । ग्रहणम्” इति ।
तदनेन हेतोरसिद्धत्वमुद्धारितम् (मुद्धाटितम्) ॥



जात्यादीनां द्रव्यादभेद एव प्रमाणान्तरमाह—**यदि हीति** । अयं प्रमा-
णार्थः—विशेष्यादभिन्नं विशेषणमिति प्रतिज्ञा, विशेष्ये सदा स्वानुरूपबुद्धिजन-
कत्वादिति हेत्वर्थः स्वलक्षणस्वरूपवदिति दृष्टन्तः ॥



ननु भिन्ना अपि लाक्षादयो भिन्ने स्फटिकादौ स्वानुरूपां बुद्धिं जनधन्त्ये-
वेत्यनैकान्तिकत्वमाशङ्क्य सदेतिविशेषणफलं दर्शमितुमाह—**स्फटिकादाविति** ॥



न तु जात्याजयः स्वलक्षणविविक्ताः, स्वलक्षणं वा जात्यादिविविक्तमु-
पलब्धमित्याह—न तु **जात्यादिभिरिति** ॥



यदि तु तत्रापि सदैवाभेदबुद्धिः स्यात्, तदा सपक्ष एव स्यादित्याह—
**तत्रापि चेदिति** ॥



ननु च भिन्ना अपि ज्यात्यादयः समवायाद् द्रव्ये स्वानुरूपां बुद्विं जनयिष्य-
न्तीति अप्रयोजकत्वं हेतोरित्याशङ्क्याह—**न चापीति** । अयमभिप्रायः—अयुत-


[1]: न हि. अनन्त. मु.

[2]: त्यादिनिर्मुक्तम्. चौ, अनन्त. मु.

<pb n="157"/>

तथा च सति सम्बन्धे हेतुः कश्चिन्न विद्यते ।  
षण्णामपि न सम्बन्धः पदार्थानां प्रतीयते ॥ १४७ ॥  

समवायनियोगाच्च विश्लेषः स्यात् परस्परम् ।  
तत्क्लृप्तावव्यवस्था स्यात् तस्य तस्यान्यसङ्गतेः ॥ १४८ ॥  

अथ तस्यात्मरूपत्वान्नान्यसम्बन्धकल्पना ।  
अभेदात् समवायोऽस्तु स्वरूपं धर्मधर्मिणोः ॥ १४९ ॥  

न हि स व्यतिरिक्तः सन् सम्बन्धं प्रतिपद्यते ।  

सिद्धानां सम्बन्धः समवाय इष्यते; तच्चानुपपन्नम्; अनिष्पन्नस्याविद्यमानत्वेन
सम्बन्धाभावात् । अत एव न निष्पविद्यमानयोः, निष्पत्त्युत्तरकालं च सम्बन्धनि-
ष्पत्तौ युतसिद्धताप्रसङ्गादित्यर्थः ॥



युतसिद्धत्वे च द्रव्यगुणयोर्युतसिद्धत्वेन द्रव्याश्रितत्वेन च समवायसंयोग-
योरभावात् तयोः सम्बन्धो न प्राप्नोतीत्याह—**तथा चे**त्यर्धेन । आस्तां तावद्
द्रव्यगुणयोः समवायं विना सम्बन्धाभावः, षण्णामपि पदार्थानां सम्बन्धो न
प्राप्नोतीत्याह—**षण्णामि**त्यर्धेन । द्रव्यगुणकर्मसामान्यविशेषाणां द्रव्येण सह सम-
वायलक्षणः सम्बन्धः परस्परं चैकार्थसमवायलक्षणः समवायं विना न प्राप्नो-
तीत्यर्थः ॥



अपि च, समवायः समवायिभ्यां व्यतिरिक्तो वा स्यादव्यतिरिक्तो वा ?
व्यतिरिक्तपक्षेऽपि ताभ्यां सम्बन्धोऽसम्बन्धो वा स्यात् ? यदि तावद् व्यतिरिक्तोऽ-
सम्बन्धश्च तदा दूषणमाह—**समवाये**त्यर्धेन । अथ सम्बन्धः, तत्रापि संयोग-
स्तावन्नास्त्येव, समवायस्याद्रव्यत्वात्; समवायान्तराभ्युपगमे चानवस्थेत्याह—
**तदि**त्यर्धेन ॥



अव्यतिरेकपक्षे दूषणमाह—**अथ तस्येति** । अव्यतिरेकपक्षे ताभ्यामन-
न्यत्वेन समवायस्य यदि सम्बन्धान्तरकल्पनाभाव इष्यते, तदा धर्मधर्मिणो रूपानु-
प्रविष्टस्य तस्याभावप्रसङ्ग इत्यर्थः ॥



व्यतिरिक्तस्तु समवायः सम्बन्धरूपोऽपि सम्बध्यमानः संयोगवत् सम्बन्धा-
न्तरमपेक्षत एवेत्याह—**न ही**त्यर्धेन । सम्बन्धान्तरं विनेति वाक्यशेषः ।


<pb n="158"/>
तस्मिंस्ताभ्यामभिन्ने तु न नानात्वं तयोर्भवेत् ॥ १५० ॥  

ननु धर्मातिरेकेण धर्मिणोऽनुपलम्भनात् ।  
तत्सङ्घमात्र एवायं गवादिः स्याद् वनादिवत् ॥ १५१ ॥  

आविर्भावतिरोभावधर्मकेष्वनुयायि यत् ।  
तद्धर्मि यत्र वा ज्ञानं प्राग्धर्मग्रहणाद् भवेत् ॥ १५२ ॥  

अतो जात्यादिरूपेण धर्मि यद् गृह्यते नरैः ।  
पाररूप्यं न तस्यास्तीत्यप्रामाण्यं न युज्यते ॥ १५३ ॥  

यस्यापि व्यतिरेकः स्याद् धर्मेभ्यो धर्मिणः स्फुटः ।  

अन्यतिरिक्तपक्षे दूषणमाह—**तस्मिन्नि**त्यर्धेन । यदि समवायः समवायिभ्योऽ-
व्यतिरिक्तः स्यात् तदा तयोरेकस्मादनन्यत्वेन पदार्थत्रयविनाशः स्यादित्यर्थः ॥



“ततः परं पुनर्वस्तु धर्मैः” इत्युक्तम्, तदनुपपन्नम्; यतो न रूपरसा-
दिव्यतिरिक्तमन्यं धर्मिणमुपलभामहे, रूपादिनामग्रहणे तस्याप्रतिभासनात् यथा
वृक्षाग्रहणे वनमित्यप्रतिभासनात् न वृक्षव्यतिरेकेण वनं नामान्यत् स्यात् । एकदे-
शस्थितांस्तु वृक्षानालोच्य ‘वनम्’ इति प्रत्यक्ष उत्पद्यते, तथैकदेशावस्थितान्
रूपादीनालोच्य ‘गौरयम,’ ‘घटोऽयम्’ इति वा प्रत्यय उत्पद्यते । तदाह—
**ननु धर्मातिरेकेणति** ॥



तत्र तावद्धर्मिसद्भावे प्रमाणमाह—**आविर्भावादितद्धर्म्य**न्तेन । आमावा-
स्यायां हरितं बदरमुपलभ्य पुनस्तदेव पक्वं पीतविशिष्टमुपलभमानः ‘स एवाय-
मुपहतहरितावस्थ उपसञ्जातपीतावस्थः’ इत्यवस्थाद्वयेऽप्यनुसन्धत्ते । तस्मादेवमव-
स्थोपस्थानमस्तीति सिद्धम् । एवं धर्मिसद्भावे प्रमाणमभिधायेदानीं “तदग्रहे
तद्बुद्ध्यभावात्” इति यदुक्तं तत्रासिद्धत्वं नाम हेतोर्दूषणमाह—**यत्र वेति**
शेषेण । धर्मग्रहणेऽपि धर्मी प्रतीयते, यथा प्रदोषसमये शुक्लाग्रहणेऽपि बलाका-
पङ्क्तिरवधार्यते ॥



प्रकृतमुपसंहरन्नाह—**अतो जात्यादिरूपेणेति** ॥



अथापि द्रव्यव्यतिरिक्ता जात्यादयः, तथापि जातिविशिष्टतयैव नित्यमवग-
म्यमानत्वान्न मिथ्यात्वमित्याह—**यस्यापि व्यतिरेक इति** ॥


<pb n="159"/>
नित्यं तस्यापि ताद्रूप्यान्न मिथ्यात्वं प्रसज्यते ॥ १५४ ॥  

यो ह्यन्यरूपसंवेद्यः [2]संवेद्यतान्यथा पुनः ।  
स मिथ्या न तु तेनैव यो नित्यमवगम्यते ॥ १५५ ॥  

न चानेकेन्द्रियग्राह्यं भिन्नतां प्रतिपद्यते ।  
मा भूद् भिन्नशरीरस्य ग्राह्य[3]त्वाद् रूपभिन्नता ॥ १५६ ॥  

जात्यभेदादभेदश्चेदिन्द्रियत्वेन तत्समम् ।  
तुल्यबुद्धेरतो भिन्ना न सत्तेन्द्रियभेदतः ॥ १५७ ॥  

बुद्धिभेदाच्च नैकत्वं रूपादिनां प्रसज्यते ।  
एकानेकत्वमिष्टं वा सतारूपादि[4]रूपतः ॥ १५८ ॥  

बाधकप्रत्ययोऽपि हि मिथ्यात्वे हेतुः, न व्यतिरिक्तविशिष्टत्वमित्याह—
**यो हीति** ॥



ननु जात्यादीविशिष्टमेकं द्रव्यं प्रतीयते; न च तदेकम्, अनेकेन्द्रिय-
ग्राह्यत्वात् रूपरसवत् । तदुक्तम् “दर्शन स्पर्शनं च द्रव्यम्” इति । तत्कथमिव
न मिथ्यात्वमित्याशङ्क्याह **न चानेकेन्द्रियग्राह्यमिति** । तदनेन हेतोरनैकान्तिकत्वं
दर्शयति । एतस्मिन्नपि रूपस्वलक्षणे भिन्नशरीरस्थानेकेन्द्रियग्राह्यत्वदर्शनादिति ॥



अथ चक्षुष्ट्वजातेरेकत्वेनानेकेन्द्रियग्राह्यता नास्तीत्यनेकान्तिकत्वं परिह्रियते,
तदेन्द्रियजातेरेकत्वादनेकेन्द्रियग्राह्यता द्रव्यस्य नास्तीत्यसिद्धत्वं हेतोरित्याह—
**जात्यभेदादि**त्यर्धेन । प्रतिभासभेदो हि प्रतिभास्यभेदावगमे प्रमाणम्, न
भिन्नेन्द्रियग्राह्यत्वम्; तेन रूपरसगन्धस्पर्शशब्देषु भिन्नन्द्रियग्राह्यापि सत्तैकै-
वेत्याह—**तुल्यबुद्धेरि**त्यर्धेन । अनेनाप्यनैकान्तिकत्वमेव दर्शितम् । सत्ताया विपक्षे
धर्मिणि दर्शनात् ॥



इदानीमप्रयोजकत्वं दर्शयितुमाह—**बुद्धिभेदादि**त्यर्धेन । प्रतिभासभेद-
प्रयुक्तो हि रूपरसादिभेदः न भिन्नेन्द्रियग्राह्यत्वादित्यर्थः ।


[1]: omitted अयमर्धः. चौ. मु.

[2]: संवेद्यो वान्य. अनन्त. मु.

[3]: त्वाद्भिन्नरूपता. चौ. अनन्त. मु.

[4]: भेदतः. अनन्त. मु.

<pb n="160"/>

क्वचिच्च सङ्करान्नाक्षमेकमित्यवसीयते ।  
दार्ढ्यदौर्बल्यभेदेन व्यवस्थापि यतः क्वचित् ॥ १५९ ॥  

यथा हि मनसः सार्धं रूपादौ चक्षुरादिना ।  
प्रवृत्तिः सुखदुःखादौ केवलस्यैव [1]दृश्यते ॥ १६० ॥  

न क्वचित् सङ्कराभावात् सर्वत्रैव निवर्तते ।  
क्वचिच्च सङ्करं दृष्ट्वा सङ्करोऽन्यत्र कल्प्यते ॥ १६१ ॥  

श्रोत्रादेरुपघातेऽपि शब्दादिस्मृतिदर्शनात् ।  
वर्तमानस्य चाज्ञानाद् व्यवस्था संप्रतीयते ॥ १६२ ॥  

सिद्धसाध्यतां प्रत्यक्षविरोधं च दर्शन्नाह—**एकानेकत्वमि**त्यर्धेन ।
द्रव्यस्य हि रूपरसादिरूपतया भेदोऽप्यस्त्येव ‘यमहमद्राक्षं तमहं स्पृशामि’ इति
तत्त्वप्रत्ययादित्यर्थः ॥



एवं तर्हि इन्द्रियान्तराविषयेऽपि इन्द्रियान्तरं प्रवर्तत इत्यनेकेन्द्रि[2]याकत्वं
वृथैवेत्याशङ्क्याह—**क्वचिच्चेति** । यदि नाम द्रव्ये दर्शनस्पर्शनयोः सङ्करस्तथापि
रूपस्पर्शादौ व्यवस्थादर्शनादस्त्येवेन्द्रियान्तरफलमित्यर्थः ॥



तत्र तावदान्तरस्येन्द्रियान्तरे सुखदुःखादौ बाह्ये च रूपरसादौ चक्षुरादिभिः
सार्धं सङ्करे व्यवस्थायां च दृष्टान्तं दर्शयितुमाह—**यथा हीति** ॥



तदेव विवृणोति—**न क्वचिदिति** । न क्वचित् सुखदुःखादौ सङ्कराभावा-
दन्यत्रापि रूपरसादौ सङ्कराभावः; क्वचिद्वा रूपरसादौ सङ्करदर्शनादन्यत्रापि सुख-
दुःखादौ सङ्कर इत्यर्थः ॥



इदानीं “दार्ढ्यदौर्बल्यभेदेन” इति यदुक्तं तद्विवृणोति—**श्रोत्रादेरिति** ।
बाह्मेन्द्रियोपघातेऽपि शब्दादयः स्मर्यन्ते, सुखदुःखादयश्च प्रतीयन्ते; न त्वपरो-
क्षतया शब्दादयश्च प्रतीयन्त इत्यर्थः ॥



ननु च त्वगव्यतिरेकात् त्वगेवैकमिन्द्रियमिष्टमितीष्टमेवैकेन्द्रियत्वमिति
केचित् । ततश्चानेकेन्द्रियपरिकल्पनं वृथैवेति का तत्रानिष्टापत्तिरित्याशङ्क्य दूषय-


[1]: गम्यते. अनन्त. मु.

[2]: याङ्कत्वम्. मा.

<pb n="161"/>

एकं यदि भवेदक्षं [1]सर्वं गृह्येत वा न वा ।  
कल्प्यते शक्तिभेदश्चे[2]च्छक्तिरेवेन्द्रियं भवेत् ॥ १६३ ॥  

शृणुयाद् बधिरः शब्दं सङ्करे चक्षुरादिना ।  
मनसो वा स्वतन्त्रत्वे वर्तमानार्थबुद्धिषु ॥ १६४ ॥  

न स्मरेद् बधिरः शब्दं श्रोत्रं चेत् स्मृतिकारणम् ।  
[3]स्मृतिवद् वा भवेदस्य वर्तमानार्थधीरपि ॥ १६५ ॥  

स्मृतिश्च न भवेत् पश्चाद् गृह्णीयात् तन्न चेन्मनः ।  

न्नाह—**एकं यदी**त्यर्धेन । एकाक्षपरिकल्पनायां हि तस्य दुष्टत्वे सर्वस्यैव रूपरसा-
देरप्रतिपत्तिः, अदुष्टरूपत्वे वा प्रतिपत्तिः स्यात्; रूपस्पर्शयोर्ग्रहणाग्रहणे न स्याता-
मित्यर्थः । अनेकशक्तिकल्पनायामप्यस्मत्पक्ष एवेत्याह—**कल्प्यत** इत्यर्धेन ।
तस्मादनेकमिन्द्रियं क्वचित् सङ्कीर्णं क्वचिद् व्यवस्थितमिति ॥



यस्तु क्वचित् सङ्करादर्शनादन्यत्रापि सङ्करमापादयति, तस्यायं दोष इत्याह—
**शृणुयादि**त्यर्धेन । यदि च [4]यथान्तरे बाह्येन्द्रियनिरपेक्षं मनः प्रवर्तते, तथा
बाह्येऽपि स्यात; तथापि स एव दोष इत्याह—**मनस** इत्यर्धेन । “शृणुयाद्
बधिरः शब्दम्” इति वाक्यशेषः ॥



यदि बाह्यवदान्तरेऽप्यर्थे बाह्येन्द्रियसहितं मनः प्रवर्तते, तदा स एव दोष
इत्याह—**न स्मरेदी**त्यर्धेन ।



आन्तरस्य तु बाह्येऽर्थे बाह्येन्द्रियनिरपेक्षस्य प्रवृत्तावयं दोष इत्याह—
**स्मृतिवद्वे**त्यर्धेन ॥



कथं पुनरिदमवगम्यते—मनसः सार्धं रूपादौ चक्षुरादिभिः प्रवृत्तिः, न
पुनश्चक्षुरादेरेव तद्भावभावित्वेनेत्याशङ्क्याह—**स्मृतिश्चेति** त्रिपाद्या । यदि रूपादौ
चक्षुरादिप्रवृत्तिकाले मनसोऽपि प्रवृत्तिर्न स्यात् तदा उतरकालमगृहीतत्वात् स्मरणं
न प्राप्नोतीत्यर्थः । तदनुपपन्नम्; आत्मा ग्रहीता; तस्य च चक्षुरादिभिर्ग्रहणं मनसा


[1]: सर्वैर्गृह्येत. चौ, अनन्त. मु.

[2]: शक्तिमेव. मा.

[3]: स्थितिवद्वा. मा.

[4]: आन्तरम्. मा.

<pb n="162"/>
श्रोत्रग्रहणवेलायां न च सर्वा स्मृतिर्भवेत् ॥ १६६ ॥  

बोधात्मकतया पुंसः सर्वत्र ग्रहणं भवेत् ।  
युगपद्वि[1]षयेऽप्यस्य [2]करणापेक्षिता न चेत् ॥ १६७ ॥  

तस्माज्ज्ञानानुसारेण व्यवस्थासङ्करौ क्वचित् ।  
ग्राह्यग्राहकशक्तिभ्यः कार्यद्वारेण कल्पितौ ॥ १६८ ॥  

चक्षूरूपादिभेदस्तु पञ्चधैव व्यवस्थितः ।  

च स्मरणनुपपन्नमेव । अथ मतम्—अमनस्कस्य चक्षुरादेः प्रवृत्तौ मनसोऽप्रवृत्तत्वे-
नाव्यग्रत्वात् ग्रहणवेलायामेव स्मरणं प्राप्नोति, नोत्तरकालम्; तदुक्तम्—
“स्मृतिश्च न भवेत् पश्चात्” इति । तदनुपपन्नम्, ग्रहणस्मरणयोर्यौगपद्यासम्भ-
वात्; अतिक्रान्तविज्ञानान्तरकर्मतया ग्रहणं स्मरणं च गतः । तस्मादयमर्थः—
अन्वयव्यतिरेकाभ्यामिदमवगम्यते, न बाह्येन्द्रियविषयालोकात्मान एव केवला बाह्या-
र्थावगतेः कारणम्, सत्स्वपि तेषु किञ्चिद् विज्ञानानुत्पत्तेः । अतोऽन्यदपि
कारणम् । तच्च मनः । तदपि च ग्राहकम् । तच्चेन्न श्रोत्रग्रहणवेलायां प्रवर्तते,
ततः सामग्रीवैकल्यात् ग्रहणभावपूर्विका स्मृतिरिपि न प्राप्नोतीत्यर्थः ।



इदानीमन्तःकरणसद्भावे प्रमाणामाह—**न च सर्वा स्मृतिर्भवेदिति** ।
चक्षुराद्यभावेऽपि शब्दादिस्मरणं सुखादिग्रहणं चात्मनस्तावत् समुपजायते । क्रियायां
च प्रवर्तमानः कर्ता करणमपेक्षत इति करणान्तरकल्पनमापतति, तच्च मनः ॥



अत्रैव प्रमाणान्तरमाह—**बोधात्मकतयेति** । यदि हि बाह्येन्द्रियविषया-
लोकात्मान एव केवला बाह्यार्थावगमे कारणम्, तदानीं कालादिषु च पुरोऽवस्थितेषु
या कदाचिद् युगपज्ज्ञानाद्युत्पत्तिः, सात्मादिव्यतिरिक्तकारणान्तरं कल्पयतीत्यर्थः ॥



सान्प्रतं सङ्करे व्यवस्थायां च कार्यदर्शनं प्रमाणामाह—**तस्मादिति** । रूप-
रसगन्धस्पर्शशब्देषु व्यवस्थोपलब्धिदर्शनात् चक्षुरादेर्व्यवस्था प्रतीयते; सत्तायां
द्रव्ये चाव्यवस्थितोपलब्धिदर्शनादव्यवस्थेत्यर्थः ॥



यदि रूपापेक्षया रसादिविषयान्तरदर्शनादिन्द्रियान्तरं परिकल्प्यते
हन्त तर्हि पीतापेक्षया नीलादिविषयान्तरदर्शनादानन्त्यमिन्द्रियाणामित्याशङ्क्याह—
**चक्षूरूपादिभेदस्त्विति** ॥


[1]: विषयेष्यस्य. मा.

[2]: कारणा. अनन्त. मु.

<pb n="163"/>
तेन नीलदिभेदेऽपि नेन्द्रियानन्त्यकल्पना ॥ १६९ ॥  

तस्मात् पञ्चभिरप्यक्षैः बोधः सत्तागुणत्वयोः ।  
[1]द्रव्यमूर्ती पुनर्द्वाभ्यां रूपादावेकशः स्थितिः ॥ १७० ॥  

ननु जात्यादिरूपेऽपि शब्दाभेदोपचारतः ।  
प्रवर्तमाना मिथ्या स्याद् बुद्धिरूपेऽम्बुबुद्धिवत् ॥ १७१ ॥  

न शब्दाभेदरूपेण बुद्धिरर्थेषु जायते ।  
प्राक् शब्दाद् यादृशी बुद्धिः शब्दादपि हि तादृशी ॥ १७२ ॥  

सांप्रतमुक्तां सङ्करव्यवस्थां सोदाहरणमुपसंहरति-**तस्मात् पञ्चभिरिति** ॥



ननु जात्यादिरूपेऽपि वस्तुनि शब्दसमारोपेण ‘गौरयम्’ इति सविकल्पक
विज्ञानमुत्पद्यमानमूषरेऽम्बुबुद्धिवदप्रमाणं स्यादित्याह-**ननु जात्यादिरूपेऽपीति** ॥



स चायं शब्दसमारोपस्त्रिप्रकारः ‘गौरयम्’ इत्यक्षजं सविकल्पकं विज्ञानं
शब्दविशिष्टमर्थं प्रतिभासयति; गोशब्द एव वा शाबलेयादिष्वध्यस्तः समानतया
प्रकाशते, न गोत्वादयः; गोशब्द एव वा बहिरूपतया प्रतिभासमानोऽर्थो न द्रव्य-
गुणादयः । तदुक्तम्—



“अनादिनिधनं ब्रह्म [3]शब्दतत्त्वे व्यवस्थितम् ।  
विवर्ततेऽर्थभावेन प्रकिया जगतो यतः ॥”   इति ।

शब्दोऽप्यात्मविशिष्टमर्थं प्रतिपादयति आत्मानं वा शाबलेयादिषु अध्यस्तबहीरूप-
तया, न द्रव्यगुणादयः; तदेतन्निराकर्तुमाह—**न शब्दाभेदरूपेणे**त्यर्धेन ।



अगृहीतसम्बन्धस्तावद् वर्णत्रयविविक्तमर्थं प्रत्येति; गृहीतसम्बन्धस्यापि
प्रमेयावगतिस्तादृश्येव, न वर्णत्रयविशिष्टा ‘शुक्लोऽयं घटः’ इतिवत् तदाह—
**प्रागि**त्यर्धेन ॥


[1]: द्रव्यमूर्तिः मा. मूर्तौ. चौ. अनन्त. मु.

[2]: बुद्धीरूपेषु बुद्धिवत्. चौ. अनन्त. मु.

[3]: “शब्दतत्त्वं यदक्षरम्” इति मुद्रितवाक्यपदीयपाठः

<pb n="164"/>

ननु गोत्वादिरूपेण गवाकारादिबुद्धयः ।  
[1]न प्राक् शब्दार्थसम्बन्धज्ञानात् सन्ति कदाचन ॥ १७३ ॥  

जात्यादेस्तत्स्वरूपं चेदशब्दज्ञोऽपि लक्षयेत् ।  
अन्वयव्यतिरेकाभ्यां शब्दरूपत्वनिश्चयः ॥ १७४ ॥  

यथा रूपादयो भिन्नाः प्राक् शब्दात् स्वात्मनैव तु ।  
गम्यन्ते [2]तद्वदेवैतत् संज्ञित्वं केवलं परम् ॥ १७५ ॥  

न चाविकल्पितः शब्दादिति वाच्यो न गृह्यते ।  
तेनागृहीतशब्दोऽपि गोत्वादीन् प्रतिपद्यते ॥ १७६ ॥  

श्रुतिसंस्पर्शबोधेऽपि नैवाभेदोप[7]चारता ।  

अत्र कचिच्चोदयन्ति—**ननु गोत्वादिरूपेणे**ति द्वयेन । किमिदमुच्यते—
“प्राक् शब्दाद् यादृशी बुद्धिः शब्दादपि हि तादृशी” इति ? गृहीतसम्बन्धस्य
‘गौरयम्’ इति प्रतिभासः, ना गृहीतसम्बन्धस्य । तदत्र यदभ्यधिकं प्रतिभासते,
यदि तदर्थरूपमेव स्यादगृहीतसम्बन्धस्यापि प्रतिभासेत । ततोऽन्वयव्यतिरेकाभ्यां
शब्दरूपमिदमर्थसमानाधिकरणं प्रतिभासत इति श्लोकद्वयस्यार्थः ॥



अत्र समाधिमाह—**यथा रूपादय इति** ॥



यथा हि रूपरसगन्धादीनगृहीतसम्बन्धः परस्परविविक्तानात्मीयेनैव स्वरू-
पेण प्रत्येति; न शब्दस्वरूपतया, तथा गवादीनपि । यत्तु गृहीतसम्बन्धस्य ‘गौर-
यम्’ इत्यभ्यधिकं प्रतिभासते, न तदर्थस्य शब्दविशिष्टत्वम्; किन्तु सम्बन्धग्रह-
णकाले प्रतिपन्नपदार्थस्य संज्ञित्वम्, तदत्राभ्यधिकं प्रतिभासते । तथाहि ‘गौर-
यम्’ इति नायं वाक्यार्थः प्रतिभासते, गोशब्दोऽयं चेति नीलमुत्पलमितिवत् ।
नापि शब्दात्मक एवार्थः, शब्दसञ्जल्पविरहेणापि प्रतीयमानत्वात् तदाह—<q>न
चाविकल्पित इति</q> ॥



अथापि सदा शब्दानुसारो येनैवार्थावगतिः तथापि नाध्यासः, नापि शब्दा-
त्मकत्वमर्थस्येत्याह—**श्रुतिसंस्पर्शबोधेऽपीति** । शब्दविशिष्टतार्थस्य न श्रोत्रेण प्रती-


[1]: Omitted. न. मा.

[2]: तद्वदेवैते सं. मा.

[3]: चारतः. मा.

<pb n="165"/>
विवेकादर्थशब्दानां चक्षुश्रोत्रधिया कृतात् ॥ १७७ ॥  

अनन्तधर्मके धर्मिण्येकधर्मावतारणे ।  
शब्दोऽभ्युपायमात्रं स्यान्नात्माध्यारोपकारणम् ॥ १७८ ॥  

न चोपेयेऽभ्युपायस्य [1]रूपाध्यासः प्रसज्यते ।  
न हि दीपेन्द्रियादीनां रूपेऽध्यारोप इष्यते ॥ १७९ ॥  

नित्यं यदि च गोत्वादि शब्दरूपेण गृह्यते ।  
रूपान्त[2]रमदृष्टं चेद् भेदाध्यासौ कुतोन्विमौ ॥ १८० ॥  

यद्यभेदे न मिथ्यात्वं [3]भेदश्चेत् स्यात् स्वरूपतः ।  
नाध्यारोपप्रसङ्गः स्याद् भ्रान्त्या त्वध्यासकल्पना ॥ १८१ ॥  

शब्देनैव च निर्देशो गृहीतेऽर्थेऽवकल्पते ।  
गौरित्येव [4]च निर्देशो वाच्यतद्बुद्धि[5]वाचिनाम् ॥ १८२ ॥  

यते, यस्य शब्दमात्रविषयत्वात् । नापि चक्षुषा, तस्यापि रूपविषयत्वादित्यर्थः ॥



प्रतिनियमसंज्ञित्वावधारणे तु प्रतिनियतशब्दस्मरणमुपायतां प्रतिपद्यते; तेना-
त्मानमारोपयतीत्याह—**अनन्तधर्मक इति** ॥



यस्तूपायत्वादेवारोपं मन्यते, तस्य चक्षुःप्रदीपाभ्यामनैकान्तिकत्वं वक्तव्य-
मित्याह—**न चोपेय इति** ॥



यदि च गोत्वादिलक्षणोऽर्थः सदा शब्दाकारेणैव प्रतीयते, तदा भेदा-
भावात् कुतोऽध्यासः, तदभावात् कुतो मिथ्यात्वमित्याह—**नित्यं यदि चेति**
सपादेन ।



भेदावगतौ तु सुतरामध्यासो नास्तीत्याह—<q>भेदश्चेत् स्यात् स्वरूपत
इति</q> त्रिपाद्या ॥



इदानीमारोपभ्रान्तेर्मूलमाह श्लोकद्वयेन—**शब्देनैवे**त्यादिना ॥


[1]: रूपाध्यारोपः. चौ, अनन्त. सुः

[2]: रं न दृष्टम्. चौ. अनन्त. मु.

[3]: भेनश्च स्यात्. मा.

[4]: हि. मा.

[5]: वादिनाम्. चौ. अनन्त. मु.

<pb n="166"/>

निर्देशतुल्य[1]तायां च श्रोत्रा वक्तृस्वरूपता ।  
शब्दज्ञानप्रमेयेषु विज्ञानस्यावसीयते ॥ १८३ ॥  

भ्रान्तिहेतुसमानत्वेऽप्युपायत्वान्मतिश्रुती ।  
मन्यतेऽर्थे समध्यस्ते नार्था[2]ध्यासं तयोः पुनः ॥ १८४ ॥  

गोत्वे सास्नादिमद्रूपा गादिरूपाभिधायके ।  
निराकारोभयज्ञाने संवित्तिः परमार्थतः ॥ १८५ ॥  

यदि चाभेदरूपेण शब्देनार्थः प्रतीयते ।  
एकरूपत्वमक्षादौ देवनादेः प्रसज्यते ॥ १८६ ॥  

स्यादनक्षनिवृत्त्या चेत् न प्राक् शब्दात् प्रतीयते ।  

अर्थज्ञानशब्देषु त्रिष्वपि समाननिर्देशत्वं भ्रान्तेर्मूलम् । तदाहि—कीदृशो
ऽर्थस्त्वया प्रतिपन्नः—इति पृष्टः सन्नेवमाह ‘गौः’ इति; तथा कीदृशोऽयं शब्दः ?
‘गौः’ इति; कीदृशं च ज्ञानमुत्पन्नम्? ‘गौः’ इति; त्रिषु समाननिर्देशाच्छब्दवद-
र्थोऽपि शब्दाकारः प्रतीयत इति ‘गौरयम्’ इति शब्दसमानधिकरणोऽयमध्यास-
भ्रमः । भ्रान्तिहेतुसमानत्वेऽप्यर्थस्य प्रतिपत्तावुपायत्वाच्छब्दज्ञानयोरर्थे । शब्दारोपं
मन्यन्ते, न शब्दे चाध्यारोपमित्याह—**भ्रान्तिहेतुसमानत्वेऽपीति** ॥



परमार्थतस्तु विविक्ता एवैते प्रत्यता इत्याह—**गोत्व इति** । ‘गौरयम्’
इत्यत्र गकारौकारविसर्जनीयविविक्तोऽर्थोऽपरोक्षतया सास्नादिमद्रूपोऽवभासते ।
अभिधायकस्तु तद्विविक्त एव गकारादिरूपोऽवभासते अभिधानाभिधेयज्ञानं तु
उभयविविक्तत्वान्निराकारमेवेत्यर्थः ॥



एवमक्षजे प्रत्यये शब्दसमारोपं निराकृत्येदानीं शब्दोऽपि नाम समारोपेणार्थं
प्रतिपादयतीत्याह—**यदि चाभेदरूपेणेति** । त्रिष्वप्यारोप्यमाणस्यैवैकत्वादित्यर्थः ॥



ननु चाक्षनिवृत्त्यास्त्येवैकरूपतेति चोदयति—**स्यादनक्षनिवृत्त्या चेदिति** ।
तत्र तावदिदं विवेक्तव्यम्—भवत्वनिवृत्तिरूपा प्रतिपत्तिः; अक्षशब्दाकारा तु न
प्राप्नोतीति वक्तव्यम् । अभ्युपगम्यैतदपि नास्तीत्याह—<q>न प्राक् शब्दात्प्रतीयत
इति</q> ।


[1]: तायाश्च श्रोत्रवक्तृ. मा.

[2]: अध्यासयोः. मा.

<pb n="167"/>
गवादिष्वपि तुल्यं चेन्नैकरूपस्य दर्शनात् ॥ १८७ ॥  

त्रये विभीतकादीनां नैकधर्मान्वयोऽस्ति[1] हि ।  
शब्दः साधारणस्तेषां जातिशब्दाद् विलक्षणः ॥ १८८ ॥  

[2]परस्परविभिन्नं तु ज्ञायतेऽत्राकृतित्रयम् ।  
तदध्यासे न युज्येत तद्रूपस्याविभागतः ॥ १८९ ॥  

भिन्नाः स्युरक्षशब्दाश्चेन्नार्थे संशयदर्शनात् ।  
[3]न सामान्यादृते स स्याद् [4]रूपाभेदश्च गम्यते ॥ १९० ॥  

अनक्षनिवृत्तेरवस्तुत्वेन प्रत्यक्षाद्यगोचरत्वाद् ग्रहणाभावः, तदभावाच्च न शब्दविष-
यतेत्यर्थः । एवमेव तर्हि गोशब्दस्यापि सामान्यवाचकत्वं न प्राप्नोतीति चोदयति—
**गवादिष्वपि तुल्यं चेदिति** । तत्रापोहेन सहास्मदभ्युभगतस्य सामान्यवैलक्षण्य-
माह—**नैकरूपस्य दर्शनादिति** । वस्तुरूपतयास्मत्सामान्यस्य प्रत्यक्षत्वे नास्ति
सम्बन्धग्रहणमित्यर्थः ॥



विभीतकादित्रये तु वस्तुरूपं सामान्यं नास्तीत्याह—<q>त्रये विभीतकादि-
नामिति</q> द्वयेन ॥



विभीतकत्रये तु वाचकैकत्वमुक्त्वा त्रिष्वनुगतमेवावान्तरसामान्यं शाबले-
यादिष्विव गोरूपमन्यन्नास्तीति परस्परविलक्षणार्थत्रयप्रतिपत्तिरध्यासपक्षे न
प्राप्नोति भिन्नत्वादक्षशब्दस्य न दोष इति दूषणपरिहारकाम आह—<q>भिन्नाः-
स्युरक्षशब्दाश्चेदिति</q> । इदानीं दूषणमापादयितुं शब्दैकत्वमाह—**नार्थ इति** द्विपाद्य ।
यदि ह्येकोऽयमक्षशब्दो जातित्रयस्य वाचकः स्यात्, तदा शावलेयादिष्विव
गोत्वसामान्यशब्दश्रवणे सत्यर्थे संशयः स्यात्—कतमार्थप्रतिपादनविषयोऽनेन
प्रयुक्तः इति । अन्यथा तु शब्द एव संशयः स्यादित्यर्थः । एवं तावद् युक्त्या शब्द-
स्यैकत्वं प्रतिपाद्येदानीं तदेव प्रतिभासेन साधयितुमाह—**[5]रूपाभेदश्च गम्यत इति** ॥


[1]: आस्ति. तु मा.

[2]: पूर्वोत्तरार्धौ व्यत्यासेन वर्तेते मा.

[3]: Omitted. ना. मा.

[4]: रूपभेदश्च. मा.

[5]: रूपभेदश्च. मा.

<pb n="168"/>

भवत्यादौ च भिन्नेऽपि नामाख्यातत्वसज्ञया ।  
रूपैकत्वेन चाध्यासे तुल्यार्थत्वं प्रसज्यते ॥ १९१ ॥  

शब्दनिष्पत्त्यभेदाच्च तिङन्तार्थस्य साध्यता ।  
कथं कथं च मूर्तार्थो वाचके मूर्तिवर्जिते ॥ १९२ ॥  

गवाश्वशुक्लशब्दादेः वाच्यरूपानपेक्षणे ।  
वाचकत्वव्यवस्थानं कथं जातिगुणादिषु ॥ १९३ ॥  

वृक्षप्लक्षादिशब्दानां तुल्ये भेदे घटादिभिः ।  
विशेषणविशेष्यत्वं कथमर्थानपेक्षया ॥ १९४ ॥  

सामानाधिकरण्यं च न स्याद् वाचकबुद्धिवत् ।  
एकत्र चोपसंहारो न बुद्ध्योर्निर्विकल्पके[1] ॥ १९५ ॥  

वस्तुमात्रे स चेदेवं सर्वेषामेकवाच्यता ।  

भवति—भवति—शब्दयोः सुप्तिङन्तयोरध्यासपक्षेऽध्यस्यमानरूपैकत्वेन पर्यायत्वं
प्राप्नोतीत्याह—**भवत्यादौ चेति** ॥



शब्दाध्यासपक्षे तु निष्पन्नत्वाच्छब्दस्य साध्यावगमो न प्राप्नोतीत्याह—
शब्देत्यादिकथमन्तेन । मूर्तामूर्तत्वं शब्दार्थयोर्न प्राप्नोतीत्याह—**कथञ्चेति** शेषेण ॥



देवदत्तो-गौः-पचति-शुक्ल-इत्येवमादिषु द्रव्यजातिगुणक्रियावाचकत्वं
न प्राप्नोतीत्याह—**गवाश्वशुक्लशब्दादेरिति** ॥



अध्यासपक्षे च वृक्षप्लक्षशब्दयोः सामान्यविशेषरहितत्वेन भिन्नार्थत्वाद् घट-
पटयोरिव[2] विशेषणविशेष्यभावो न प्राप्नोतीत्याह—**वृक्षप्लक्षादिशब्दानामिति** ।



अत एव सामानाधिकरण्यं शब्दालम्बनयोरिव तद्बुद्ध्योर्न प्राप्नोतीत्याह—
**सामानाधिकरण्य**मित्यर्धेन । अथ द्वयोः शब्दयोरेकस्मिन्नात्माध्यासेन प्रवर्त-
मानयोः सामानाधिकरण्यमुच्यत इत्याशङ्क्याह—**एकत्रे**त्यर्धेन ॥



न तावदेकस्मिन् स्वलक्षणे द्वयोर्वृत्तिः, अतद्विषयत्वात्; नापि वस्तु,
तन्मात्रत्वलक्षणव्यतिकेरेण तस्यानवगमात् । अभ्युपगम्यापि दूषणमाह—<q>वस्तुमात्रे
स चेदिति</q> । सर्वेषां हि गवादिशब्दानां वस्तुमात्रविषयत्वेन पर्यायत्वप्रसङ्गादित्यर्थः ॥


[1]: कल्पकः. मा.

[2]: घटघटयोरिव. मा.

<pb n="169"/>
भवेद् गवादिशब्दानां सर्वैर्वस्तु हि गम्यते ॥ १९६ ॥  

न चासा[1]धारणे भेदे नीलोत्पलमितीष्यते ।  
न हि शब्दप्रवृत्तिः स्यादन्यत्रान्यत्र चे[2]ष्यते ॥ १९७ ॥  

न च नीलोत्पलं नाम वस्त्वेकं किंचिदिष्यते ।  
शब्दार्थयोर्यतो भेदो गम्यतेऽवयवानुगः ॥ १९८ ॥  

शब्दद्वयस्य चाध्यासः पर्यायेष्वपि [3]दृश्यते ।  
एकाधिकरणा[4]स्तेन स्युस्ते नीलोत्पलादिवत् ॥ १९९ ॥  

न चानवगते पूर्वं पदमर्थे प्रयुज्यते ।  
तत्र सम्बन्धवेलायां की[5]दृशोऽर्थः प्रतीयते ॥ २०० ॥  

ननु नीलोत्पलं नामैकं स्वलक्षणमभिन्नम्; न हि तत्र नीलत्वोत्पलत्वे स्तः;
नीलोत्पलशब्दोऽपि निर्विभागः तस्यैव वाचकः; न हि तत्रापि नीलोत्पलशब्दो स्तः;
अर्थान्तरे तु नीलत्वोत्पलत्वादौ दर्शनान्नीलशब्दोत्पलशब्दयोः अपोहद्वारेणैकस्मि-
न्नात्माध्यासेन प्रवृत्तयोः सामानाधिकरण्यमित्याशङ्क्याह—**न चेति** । अवयवाथ-
रहितनीलोत्पलस्वलक्षणान्तराभ्युपगमे हि तेषां बहुत्वाद् यस्मिन्नेव नीलोत्पलस्वल-
क्षणे सम्बन्धग्रहणं ततोऽन्यत्र नीलोत्पलशब्दप्रयोगो न प्राप्नोतीत्यर्थः ॥



अपि च ययोरर्थयोर्नीलोत्पलशब्दौ प्रयुक्तो तयोरन्यत्रापि नीलोत्पले दर्शना-
न्नावयवशक्तितिरस्कारेण समुदायस्य शक्त्यन्तरं कल्पयितुं लभ्यत इत्याह—
**न च नीलोत्पलमिति** ॥



यदि च द्वयोरेकस्मिन्नात्माध्यासेन प्रवृत्तयोः सामानाधिकरण्यमुच्यते, तदा
पर्यायाणामपि सामानाधिकरण्यं प्राप्नोति, बहूनामेकस्मिन्नात्माध्यासेन प्रवृत्तिदर्शना-
दित्याह—**शब्दद्वयस्य चेति** ॥



अपि च सम्बन्धग्रहणसापेक्षः शब्दोऽर्थं प्रत्याययति, सम्बन्धग्रहणकाले
च शब्दविशिष्टस्यार्थस्यादर्शनात् कथमात्मविशिष्टं शब्दोऽर्थं प्रत्याययतीत्याह—
**न चेति** सार्धेन ।


[1]: रणो भेदः. मा.

[2]: चेक्षणात्. मा.

[3]: विद्यते. मा.

[4]: स्तेऽपि. मा.

[5]: कीदृगर्थः. मा.

<pb n="170"/>

तदानीं नार्थ[1]रूपे हि शब्दरूपस्य सम्भवः ।  
न चासाधारणांशेन सम्ब[2]न्धानुगमः क्वचित् ॥ २०१ ॥  

तत्र पूर्वानपेक्षत्वे यद्यात्माध्यासशक्तता ।  
शब्दस्य प्रथमेऽपि स्याच्छ्रवणेऽध्यस्तरूपता ॥ २०२ ॥  

मम वाच्यानभिज्ञ[3]त्वान्न भवेत् स्मरणं ततः ।  
भवतस्त्वर्थरूपस्य [4]वाचकेष्वपि दर्शनात् ॥ २०३ ॥  

यथा त्वज्ञातशब्दानां वाच्ये तद्धीर्न जायते ।  
तथैवाज्ञातवाच्यानामुपलब्धेऽपि वाचके ॥ २०४ ॥  

तस्मान्नातीव वाच्यानां वाचकाधीनता भवेत् ।  
स्मारकत्वाच्च तेष्वेव पारतन्त्र्यं प्रतीयते ॥ २०५ ॥  

भवत्पक्षे च सम्बन्धग्रहणं न प्राप्नोति तावत् स्वलक्षणेषु, ते[1]षामानन्त्यात्;
नापि सामान्ये, शब्दादन्यस्य शब्दाध्यासवादिनां सामान्यस्याभावात्; शब्द
एवैको बहुषु स्वलक्षणेष्वध्यस्तः प्रतीयत इत्यध्यासवादिनां दर्शनम; तदाह—<q>न
चासाधारणे</q>त्यर्धेन ॥



तत्र यदि शब्दरहितेऽप्यर्थे सम्बन्धग्रहणादात्मविशिष्टं प्रत्याययति, हन्त
तर्हि प्रथमश्रवणेऽपि प्रत्याययेदित्याह—**तत्र पूर्वानपेक्षत्व इति** ॥



येषामपि शब्दविपरिवर्त[6]रूपोऽर्थः तेषामगृहीतसम्बन्धानामेवार्थागतिः
प्राप्नोति; सम्बन्धपेक्षतायां हि क्व कस्य सम्बन्धग्रहणं स्यात् ? अस्मत्पक्षे तु
भिन्नत्वादस्ति सम्बन्धग्रहणापेक्षेत्याह—**मम वाच्यानभिज्ञत्वादिति** ॥



**यथेति** । अस्मत्पक्षे तु यथा गृहीतसम्बन्धोऽप्यश्रुतशब्दोऽर्थं न प्रत्येति,
तथा श्रुतशब्दोऽप्यगृहीतसम्बन्ध इत्यर्थः ॥



तस्माच्छब्दविपरिवर्तरूपत्वान्न शब्दतन्त्रोऽर्थः, अपि तु स्मारकत्वेन
शब्दस्य, तत्तन्त्रत्वमर्थस्येत्याह—**तस्मादिति** ॥


[1]: रूपेऽपि शब्द. मा.

[2]: न्धानुभवः मा.

[3]: त्वं न भवेत्कारणान्तरम्. मा.

[4]: वाचकष्वेव. मा.

[5]: नैषामान. मा.

[6]: रूपोऽर्थो मा तेषाम्. मा.

<pb n="171"/>

तेन सम्बन्धवेलायामर्थात्मा योऽवसीयते ।  
शब्दादपि स एवेति नार्थरूपं प्रणश्यति ॥ २०६ ॥  

प्रवृत्तौ वा निवृत्तौ वा यां शब्दः कुरुते मतिम् ।  
तादात्म्यं तस्य शब्दस्य न कथञ्चित् प्रतीयते ॥ २०७ ॥  

करहस्तादिशब्देभ्यः शब्दरूपस्य भेदतः ।  
भिन्नोऽर्थः संप्रतीयेत तदध्यारोपकल्पने ॥ २०८ ॥  

आत्माध्यासश्च सादृश्यादुपरागाच्च दृश्यते ।  
न तावदर्थसादृश्यं शब्दस्येह प्रतीयते ॥ २०९ ॥  

न चानुरागः शब्देन भिन्नदेशस्य युज्यते ।  
दूरस्थप्रतिबिम्बं च नारूपस्य प्रतीयते ॥ २१० ॥  

शब्दसर्वगतत्वेन यद्यर्थप्राप्तिरुच्यते ।  
सर्वार्थानां भवेच्छब्दैः सर्वैरेवानुरञ्जनम् ॥ २११ ॥  

उपसंहरति—**तेन सम्बन्धवेलायामिति** । सम्बन्धग्रहणवेलायां हि यादृगर्थः
प्रतीयते शब्दादपि हि तादृगेव प्रतीयते, न शब्दविशिष्टो नापि विपरिवर्तरूपः ॥



अध्यासपक्षे च प्रवृत्तिनिवृत्तिरूपार्थावगतिर्न प्राप्नोति, अतदात्मकत्वा-
च्छब्दस्येत्याह—**प्रवृत्तौ वेति** ॥



अध्यासपक्षे च करहस्तादिशब्दानां पर्यायत्वं न प्राप्रोतीत्याह—<q>करहस्ता-
दिति</q> ॥



अपि च अर्थान्तरमर्थान्तरे आत्मानमारोपयति सादृश्यानुरागाभ्यां यथा
शुक्तिकायां रजतम्, लाक्षादि वा स्फटिकादौ; तद्दर्शयति-**आत्माध्यासश्चे**त्यर्धेन ।



तत्रार्थसादृश्य शब्दस्य नास्तीत्याह—**न तावदि**त्यर्धेन ॥



भिन्नदेशत्वादर्थस्य शब्देनानुरागोऽपि नास्तीत्याह-**न चानुराग** इत्यर्धेन ।



नीरूपत्वाच्च प्रतिबिम्बोऽपि नास्तीत्याह—**दूरस्थे**त्यर्धेन ।



ननु सर्वगतत्वेनास्त्येवार्थसमानदेशत्वं शब्दस्येत्याशङ्क्याह—<q>शब्दसर्वगत-
त्वेनेति</q> ॥


<pb n="172"/>

न च भिन्नेन्द्रिग्राह्यं क्वचिदस्त्यनुरागकृत ।  
न हि लाक्षानुरक्तेऽपि स्फटिके धीस्त्वगादिभिः ॥ २१२ ॥  

अनुमानागमौ मिथ्या स्यातामध्यासकल्पने ।  
निरूपणस्य मिथ्यात्वात् सर्वाभावः प्रसज्यते ॥ २१३ ॥  

[1]भवत्विति यदि ब्रूयान्मिथ्या स्ववचने सति ।  
कथमेवं वदेदर्थो नानृताद्धि प्रतीयते ॥ २१४ ॥  

शून्यवादोत्तराच्चापि यथार्थं बुद्धिशब्दयोः ।  
प्रवृत्तिर्न तु तत्तन्त्रमर्थरूपं कदाचन ॥ २१५ ॥  

तस्मात् प्रागपि ये शब्दाद् भिन्नैकत्वादिबुद्धिभिः ।  
गृह्यन्ते सर्वदा तेषां परमार्थास्तिता भवेत् ॥ २१६ ॥  

शब्दाभ्युपायकेऽप्यर्थे तदभावे च यद्यपि ।  
अर्थबुद्धिर्न जायेत नार्थे रूपं प्रणश्यति ॥ २१७ ॥  

न च शब्दानुरक्तार्थश्चक्षुरिन्द्रियेण श्रोत्रेण वा प्रतीयते, भिन्नेन्द्रियग्राह्यं-
त्वा तयोरित्याह—**न च भिन्नेन्द्रिग्राह्यमिति** ॥



यदि सविकल्पकं ज्ञानं शब्दसमारोपेणोत्पद्यमानत्वदप्रमाणं तदागमानुमान-
योरपि मिथ्यात्वं प्राप्नोति, तयोरपि निरूपणात्मकत्वादित्याह—<q>अनुमानागमा-
विति</q> । निरूपणशब्देन सविकल्पकं ज्ञानमुच्यते ॥



भवत्वेवं को दोष इति चेदित्याशङ्क्याह—**भवत्वितीति** ॥



अपि च “स हि बहिर्देशसम्बन्धः प्रत्यक्षमुपलभ्यते” इत्यनेनैव यथार्थ-
बुद्ध्योः भिन्नत्वं प्रतिपादितम्, तथैव शब्दध्यासोऽपि निराकृतः; यतः ‘गौरयम्’
इत्यत्र बहिरर्थः प्रतीयतेऽसञ्जल्पश्च शब्द—**शून्यवादोत्तराच्चापीति** ॥



प्रकरणार्थमुपसंहरति—**तस्मादिति** ॥



एवं तावच्छब्दसमारोपं निराकृत्येदानीं तद्विपरिवर्तं निराकर्तुमाह—
**शब्दाभ्युपायक इति** । यद्यपि शब्दैकसमधिगम्या गोत्वादयस्तथापि न शब्दविप-
रिवर्तरूपोऽर्थात्मा; तथापि गवादिशब्दतत्त्वमर्थभावेन विपरिवर्तत इत्यस्य भाषितस्य
[1]: तथास्तिति. चौ. अनन्त. मु.

<pb n="173"/>

चक्षुरादेरभावे हि रूपाद्यात्मा न गृह्यते ।  
स्वरूपनाशो रूपादेस्तावन्मात्रेण नेष्यते ॥ २१८ ॥  

सम्बन्धस्य च नित्यत्वान्नार्थस्य स्यादरूपता ।  
युगपन्न हि सर्वेषामन्याका[1]रार्थवेदनम् ॥ २१९ ॥  

तदाकारेऽपि तद्वच्चेद् द्वये सति परीक्ष्यताम् ।  
किन्त्वर्थस्यातथाभावो ग्रहीतुः किंन्वशक्तता ॥ २२० ॥  

सदसद्भावयोरर्थे विरोधित्वादसम्भवः ।  

कोऽर्थः ? न तावत् ‘गौरयम्’ इत्यत्र गोशब्द एव बहिरवस्थितः ‘अयम्’ इति
अत्र प्रतिभासते; नापि गोशब्द एव गोत्वादिरूपेण विपरिवर्तमानः ‘अयम्’ इति
प्रतिभासत इत्यत्र प्रमाणमस्ति; शब्दपरिणामपक्षेऽपि परिणतस्य गोत्वादेरशब्दात्म-
कत्वान्न शब्दात्मकोऽर्थः । अतः शब्दात्मैवा[2]र्थभावेन विपरिवर्तत इति परिणाम-
प्रतिपादनप्रयोजनमपि नोपलभ्यते ॥



अत्रैव दृष्टान्तमाह—**चक्षुरादेरिति** । येऽपि चक्षुरिन्द्रियाद्येकसमधिगम्या
रूपादयस्तेऽपि नेन्द्रियविपरिवर्तरूपाः ॥



इदानीमभ्युपगम्य शब्दाध्यासं विकल्पकस्य प्रामाण्यमाह—**सम्बन्धस्य चे**-
त्यर्धेन । यद्यपि सविकल्पकविज्ञानं शब्दविशिष्टमर्थं गृह्णति; तथापि नैवाप्रामाण्यम्,
तदाकारत्वेनाध्यासाभावात् । नापि शब्दसम्बन्धात् पूर्वमतदाकारता, गोत्वादेरर्थ-
शब्दयोः सम्बन्धस्य नित्यात्वादित्यर्थसम्बन्धग्रहणात् पूर्वं तदाकारप्रतिपत्तिर्बाधिता
भविष्यतीति चेदित्याशङ्क्याह—**युगपदि**त्यर्धेन । यद्यप्यगृहीतसम्बन्धानाम-
तदाकारत्वेन प्रतिपत्तिः, तथापि गृहीतसम्बन्धाः शब्दाकारमेवार्थं प्रतिपद्यन्ते;
कथमियमतदाकारप्रतिपत्तिः बाधिका भविष्यतीति ॥



ननु तदाकारतापि न सर्वे तदाकारतावत् प्रतीयत इति चोदयति—
**तदाकारेऽपि तद्वच्चेदिति** । तत्राह—**द्वये सतीति** त्रिपाद्या ॥



अस्त्येतद् द्वयम्; इदं तु विचारयामः—यद् गृहीतसम्बन्धैः शब्दा-
कारत्वेन ग्रहणमर्थस्य, तत् किमतदाकारत्वादुतोपायाभावादिति ? तत्र किं युक्त
मित्याह—**सदसद्भावयोरिति** सार्धेन ।


[1]: रार्थबोधनम् मा.

[2]: अर्थाभावेन. मा.

<pb n="174"/>
ग्रहीतृभेदाच्छक्तत्वमशक्तत्वं च युज्यते ॥ २२१ ॥  

यथान्धानन्धयोः पार्श्वे रूपस्येत्यभिधास्यते ।  
तेनार्थे ध्वन्युपायस्य तद्धीर्नान्यस्य जायते ॥ २२२ ॥  

देवदत्तादिशब्दे तु सम्बन्धाद्यत्वदर्शनात् ।  
अर्थस्यानित्यतायां च ताद्रूप्यस्याप्यनित्यता ॥ २२३ ॥  

तत्राप्यौत्पत्तिकी शक्तिस्तद्रूपप्रत्ययं प्रति ।  
ग्राह्यग्राहकयोरिष्टा नियोगस्य त्वनित्यता ॥ २२४ ॥  

तत्र सर्वैरताद्रूप्यं प्राङ् नियोगात् प्रतीयते ।  

सदसद्भावयोरेकस्मिन्नर्थे विरोधादिदमेव युक्तमुत्तरम्—यदगृहीतसम्बन्धैः
शब्दाकारत्वेनास्याग्रहणम्, तदगृहीतसम्बन्धानां शब्दस्मरणोपायाभावात्; गृहीत-
सम्बन्धैतु शब्दस्मरणोपायसद्भावात् ग्रहणं यथा घटसमवधाने सत्यन्धा[1]नन्धानाम-
ग्रहणग्रहणे । एतदेवोपसंहरन्नाह—**तेनार्थ** इत्यर्धेन । गोत्वादिलक्षणमर्थं ध्वन्यु-
पायः पुरुषः शब्दविशिष्टः प्रत्येति, नान्य इत्यर्थः ॥



यत्र[2] तु यदृच्छाशब्देष्वर्थस्यानित्यत्वेन सम्बन्धस्यानित्यत्वम्, यत्र भवत्व-
ध्यासस्य मिथ्यात्वमित्याह—**देवदत्तादिशब्दे त्विति** ॥



ननु यदृच्छाशब्दस्यापि जातिशब्देवदर्थेन सह नित्य एव सम्बन्ध इति
वक्ष्यति—“देवदत्तेऽपि वा व्यक्तां शक्तिमिच्छन्ति युक्तयः” इति । किमुच्यते
“देवदत्तादिशब्दे तु सम्बन्धाद्यत्वदर्शनात्” इति चोदयति—**तत्रापीति** त्रिपाद्या ।
तत्र जातिशब्देन सह यदृच्छाशब्दस्य वैलक्षण्यमाह—**नियोगस्य त्वनित्यतेति**
सपादश्लोकेन । यदि नाम यदृच्छाशब्दस्यापि कैश्चिन्नित्यार्थप्रतिपादिका शक्ति-
रभिप्रेता, तथापि समयस्यानित्यत्वात् प्राक् समयात् सर्वैरताद्रूप्यप्रतिपत्तिस्ताद्रूप्य-
प्रतिपत्तेर्बाधिका भविष्यतीति जातिशब्दाद् विशेषः । नियोगशब्देन समयमाह;
स चानित्योऽपि नित्यसम्बन्धाभिव्यञ्जकत्वेनेष्ट इति समयात् पूर्वं जातमात्रावस्थायां
सर्वैरशब्दविशिष्ट एवार्थः प्रतीयते ॥


[1]: न्धाना....नाग्रहणे. मा.

[2]: तत्र तु. मा.

<pb n="175"/>
तेनेष्टमेव मिथ्यात्वं कैश्चिदध्यासकल्पने ॥ २२५ ॥  

यदा तु यादृशः पिण्डः पूर्वं शब्दात् प्रतीयते ।  
तादृशस्मरणे [1]हेतुः शब्दस्तत्र यथार्थता ॥ २२६ ॥  

नियोगात् परतो वापि शब्देन [2]व्यज्यतामियम् ।  
तद्ग्राह्यशक्तिरर्थस्य पाररूप्यं न तावता ॥ २२७ ॥  

सर्वाकारपरिच्छेद्यशक्तेऽर्थे वाचकेऽपि वा ।  
सर्वाकारार्थविज्ञानसमर्थे नियमः [3]कृतः ॥ २२८ ॥  

अभ्युपगम्याध्यासं यदृच्छाशब्दे मिथ्यात्वमभिहितम्; परमार्थतस्तु
नाध्यासो न मिथ्यात्वमित्याह—**यदा यादृश इति** ॥



अन्ये त्वाहुः—जातिशब्दवद् देवदत्तशब्दोऽपि नित्येनैव सम्बन्धेनार्थं
प्रतिपादयति, समयोऽपि तस्यैवीभिव्यञ्जकः, न तु सम्बन्धान्तरतिरस्कारेणार्थप्रति-
पादकः । तेन यदुक्तं जातिशब्दे “सम्बन्धस्य च नित्यत्वात्” इति, तत्तुल्यमत्रा-
पीत्याह—**नियोगादिति** । नियोगो हि व्यञ्जको ग्राह्यग्राहकशक्त्योरर्थशब्दगतयोः,
तयोश्च नित्यत्वेन शब्दाकार(त)ार्थस्य नापैतीत्यर्थः ॥



यदि यदिृच्छाशब्दस्यापि नित्यनव सम्बन्धेनार्थप्रतिपादकत्वम्, किमेवं सति
समयेनेति समयस्योपयोगमाह—**सर्वाकारेति** । यदृच्छाशब्दानां हि सर्वार्थविषया
नित्या वाचिका शक्तिरिष्यते; सर्वार्थानां च सर्वशब्दविषया वाच्यशक्तिः;
यतो देवदत्तशब्दे उच्चरिते सति संशयः—कमर्थं प्रतिपादयितुमनेनोच्चारित इति
बुद्धिर्भवति । यत्तु स्वगृहे नामकरणं तन्नियमार्थम् इह—देवदत्तशब्देनास्मिन्नर्थे
व्यवहर्तव्यम्; अमुमेवार्थमङ्गीकृत्य “वृद्धिरादैच्” इति [4]नियमार्थं व्याख्यातम् ॥



एवं तावत् सविकल्पके ज्ञानमात्रे शब्दसमारोपं निराकृत्येदानीम् ‘स
एवायं देवदेत्त उपलब्धः,’ शाबलेयस्य च पिण्डान्तरदर्शने सति ‘सैवेयं गौः’ इति


[1]: हेतुशब्दः चौ. मु.

[2]: त्यज्यतां मिथः. अनन्त. मु.

[3]: कुतः मा.

[4]: नियमार्थं व्याख्यार्थम्. मा.

<pb n="176"/>

तत्र शब्दार्थसम्बन्धं प्रमातुः स्मरतोऽपि या ।  
बुद्धिः पूवगृहीतार्थ[1]सन्धानादुपजायते ॥ २२९ ॥  

चक्षुषा सन्निकृष्टेऽर्थे नाप्रत्यक्षमसौ भवेत् ।  
विविक्ता एव तेऽप्यर्थाः स्मृतिप्रत्यक्षगोचराः ॥ २३० ॥  

स्मर्येते शब्दसम्बन्धौ मा भूत् प्रत्यक्षता तयोः ।  
तदप्रत्यक्षभावेन न त्वर्थस्यापि वार्यते ॥ २३१ ॥  

गृहीतमपि गोत्वादि स्मृतिस्पृष्टं च यद्यपि ।  
तथापि व्यतिरेकेण पूर्वबोधात् प्रतीयते ॥ २३२ ॥  

[2]व्यक्तिकालादिभेदेन तत्रास्त्यवसरो मितेः ।  

शब्दप्रत्यभिज्ञारूपस्य सविकल्पकस्य विस्फारिते चक्षुषि शब्दसम्बन्धस्मरणोत्तरकालं
पूर्वगृहीतार्थानुसन्धानेन चोत्पद्यमानत्वादनक्षजत्वेनाप्रत्यक्षत्वनुभूते वस्तुन्यनुभूत-
तयैवाभ्रष्टसंस्कारस्य उत्पद्यमानत्वात् स्मृतित्वमाशङ्क्य प्रत्यक्षत्वं तावत् समर्थय-
न्नाह—**तत्रेति** सार्धश्लोकेन ।



यद्यपि प्रत्यभिज्ञारूपं विज्ञानं शब्दस्मरणोत्तरकालं पूर्वगृहीतार्थानुसन्धानेन
चोत्पद्यते ‘स एवायं देवदत्तः’ इति; तथापीन्द्रियार्थसन्निकर्षेण अपरोक्षार्थाव-
भासितया चोत्पद्यमानत्वात् प्रत्यक्षत्वमस्त्येवेत्यर्थः । न तावत् स्मर्यमाणशब्दानु-
सन्धानेनोत्पद्यमानत्वादप्रत्यक्षत्वम्, अर्थशब्दयोः विवेकप्रतिभासेन तदभावादि-
त्याह—**विविक्ता इति** सार्धश्लोकेन ॥



नापि प्रमितेऽर्थे प्रमिततयैवाभ्रष्टसंस्कारस्योत्पद्यमानत्वात् स्मृतित्वम्, अभ्य-
धिकार्थप्रतिभासादित्याह—**गृहीतमपीति** । अपिशब्दद्वयेन प्रथमग्रहणे प्रतियोगि-
ग्रहणाभावेनानुगतप्रतिभासाभावात् जातेरग्रहणम्, तदभावे चास्मरणम्, उभया-
भावेन च जातिप्रत्यभिज्ञाभावं दर्शयति ॥



अभ्युपगम्य तु ग्रहणं स्मरणं च गोत्वादेरधिकग्रहणेन स्मरणादुत्तारयति,
तदाधिक्यं दर्शयितुमाह—**व्यक्तिकाले**त्यर्धेन । पूर्वमन्यकालविशिष्टं प्रतिपन्नमिदानीं


[1]: र्थसम्बन्धादुप. अनन्त. मु.

[2]: व्यतिरेकादि. मा.

<pb n="177"/>
यः पूर्वावगतोऽत्र स न नाम प्रतीयते ॥ २३३ ॥  

वर्तमानकालविशिष्टतया ‘स एवायं देवदत्तः’ इति । तच्च सामान्यप्रत्यभि[1]ज्ञानमपि
पूर्वमन्यव्यक्तिगतत्वेन [2]गृह्यमाणमासीत इदानीमन्यव्यक्तिगतत्वेनानुभूयते । तदेव
विस्पष्टयन्नाह—**यः पूर्व**मित्यर्धेन । नात्र पूर्वावगतमात्रं प्रतीयते । किं तर्हि ?
तदेवान्यकालविशिष्टमन्यव्यक्तिगतत्वेन च प्रतीयते; न च वर्तमानकालविशिष्टता
पूर्वावगतेत्यर्थः ॥



नन्वतीतविज्ञानकर्मतापरोक्षत्वे प्रतिभासेते; न[3] चेन्द्रियस्यातीतादौ [4]साम-
र्थ्यम्, नाप्यपरोक्षे संस्कारस्य । तस्मादनु[5]भयद्वयमिदम्; एकं तत्र स्मरणमपरं च
ग्रहणम्; न चान्यदुपायान्तरमस्ति, यत् स्मर्यमाणापरोक्षयोरेकत्वं गृह्णीयात् । कथं
[6]चाप्रत्यक्षे काले तद्विशिष्टं प्रत्यक्षे प्रतिभासते ? तदनुपपन्नम्; एको ह्ययमनुभवः
अतीतविज्ञानकर्मतापरोक्षत्वे एकाधिकरणे गृह्णन्नुत्पद्यत इति सर्वस्वसंवेद्यम्,
‘शुक्लोऽयं पटः’ इतिवत् । यच्च अप्रत्यक्षे काले कथं तद्विशिष्टः प्रतिभासत इति ।
तद्विशिष्टता चेत्प्रतिभासते, कथमप्रत्यक्षता कालस्य ? अथ न प्रतिभासते, एतदेव
तर्हि वाच्यम्; किमप्रत्यक्षत्वेन ? न च लिङर्थस्येव कालत्रयानवच्छिन्नस्य ‘घटोऽयम्’
इति प्रतिभासः । [7]तथा अप्रतिभासे च घटार्थिनः प्रवृत्तिर्न स्यात; न ह्यतीते
भाविनि वा प्रवृत्तिः । यत्तु किमेतस्य जनकमिति; किमनेन बाधोपहतसेचनेन
कारणविकल्पेन ? न हि प्रकाशमानस्य कारणविकल्पेन नास्तित्वं शक्यं प्रतिपाद-
यितुम्; नाप्यप्रकाशमानस्य तद्विकल्पैरस्तित्वम्; न च कार्यार्थिनः कारणैरस्ति
प्रयोजनम् । अथोत्पन्नेऽपि कार्ये कारणेऽपि [8]तत्, अस्त्येव संस्कारसहितमिन्द्रियम्,
तद्भावभावित्वेनावगमात् । अथापि प्रत्ययद्वयमिदं ग्रहणस्मरणरूपम्; तथापि घट-
स्मरण/?/टग्रहणयोः निरन्तरोत्पन्नयोर्विलक्षणमिदम्, परस्परविषयैकत्वेन प्रतिभास-
नात्; अपरोक्ष एवार्थोऽतीतविज्ञानकर्मतया स्मृतौ प्रतिभासते; अतीतविज्ञान-
विशिष्टता अपरोक्षतया प्रत्यक्षे ‘तदयम्, स्मराम्यहमेतत्’ इति प्रतिभासनात् ।


[1]: ज्ञानामपि. मा.

[2]: ग्रहण. मा.

[3]: मासते तेन चेन्द्रियस्य. मा.

[4]: सामर्थ्यान्नाप्य. मा.

[5]: भवद्वय. मा.

[6]: चाप्रत्यक्षकाले, मा.

[7]: तथाप्रति. मा.

[8]: तदास्त्येव. मा.

<pb n="178"/>

इदानीन्तनमस्तित्वं न हि पूर्वधिया गतम् ।  
न हि स्मरणतो यत प्राक् तत् प्रत्यक्षमितीदृशम् ॥ २३४ ॥  

वचनं राजकीयं वा वैदिकं वापि विद्यते ।  
न चापि स्मरणात् पश्चादिन्द्रियस्य प्रवर्तनम् ॥ २३५ ॥  

वार्यते केनचि[1]न्नातस्तत्तदानीं प्रदुष्यति ।  
तेनेन्द्रियार्थसम्बन्धात् प्रागूर्ध्वं वापि यत्स्मृतेः ॥ २३६ ॥  

ननु सत्यपि तत्वावभासेऽनुवृत्तेरप्रतिभासनात् कथं क्षणभङ्गसाधकस्यानुमानस्य
प्रत्यभिज्ञाबाधः ? उच्यते—अनिमेषदृष्टेर्यदुत्पत्तिविनाशरहितानुवृत्ततत्त्वावसायः, स
बाधकः; नावसितस्य कालान्तरे तत्त्वावसायः । क्षणप्रध्वंसितया च यः प्रतिक्षण-
मन्यत्वं वदति, तस्यायं बाधः । प्रत्यभिज्ञामात्रेणानन्यत्वे[2] विनष्टस्यापि, तत्त्वावगम-
प्रत्यभिज्ञायामिव तस्यैवोत्पत्तेः किमन्तरा व्यवहारकाल[3]शून्ययानुवृत्त्येत्यलमति-
प्रसङ्गेन ॥



ननु विस्फारिते चक्षुषि पुरोऽवास्थितेऽप्यर्थे पूर्वगृहीतार्थस्मरणोत्तरकालं
‘स एवायं देवदत्तः’ इति सविकल्पकविज्ञानमुत्पद्यमानं शब्दस्मरणेनार्थस्मरणेन
च [4]व्यवहितत्वात् कथमक्षजं स्यात् ? यदेव विस्फारिते चक्षुषि समनन्तरमुत्पद्यते,
तस्यैवाक्षजत्वेन प्रत्यक्षत्वं युक्तम् । तदुक्तम्—



“अर्थोपयोगोऽपि पुनः स्मार्तं शब्दानुयोजनम् ।  
अक्षधीर्यद्यपेक्षेत सोऽर्थोऽव्यवसितो भवेत ॥”   (इति ।)

इत्याशङ्क्य श्लोकत्रयेण परिहारमाह—**न हि स्मरणत इति** । इन्द्रियार्थसन्नि-
कर्षनिमित्तं प्रत्यक्षत्वम्; तस्मिन् इति शब्दस्मरणात् पूर्वमुत्तरकालं वा भवतु, न
कश्चिद्दोष इत्यर्थः ॥



न ह्यक्षस्य शब्द[5]स्मरणसापेक्षतायां सविकल्पकस्याक्षजत्वमपैति; नापीन्द्रिय-
व्यापारसमनन्तरमुत्पद्यामानस्य पुनः शब्दस्मरणपेक्षत्वात् सविकल्पकस्योत्पत्ति-
रनक्षजा भवति; न हि देवदत्तस्य पाके काष्ठापेक्षायां कर्तृत्वमपैति; यदि स्यान्नि-


[1]: नापि. मा.

[2]: न्यत्वेऽपि नष्टस्यापि तत्त्वावगमात्प्र. मा.

[3]: शून्ययानुवृ. मा

[4]: व्यवस्थित. मा.

[5]: स्मरणसापेक्ष. मा.

<pb n="179"/>

विज्ञानं जायते सर्वं प्रत्यक्षमिति गम्यताम् ।  
विमनस्का यदा केचित् [1]सम्बद्धमपि चेन्द्रियैः ॥ २३७ ॥  

न बुध्यन्ते तथा [2]चान्ये सादृश्यातिविमोहिताः ।  
तत्र योऽर्थं विवेकेन कौशलात् सादृशेष्वपि ॥ २३८ ॥  

सूक्ष्मं वापि प्रपद्येत तस्य भ्रान्तिर्न तावता ।  
यथा षङ्जा/?/दिभेदेन गाने लैकिकवदिके ॥ २३९ ॥  

विवेकेनावगच्छन्ति येषां तत्संस्कृता गतिः ।  
गानमात्रं विजानन्ति [3]तत्रानधिकृतास्तु ये ॥ २४० ॥  

तदज्ञानान्न मिथ्यात्वं वक्तुं शक्यं विवेकिनाम् ।  
ते हि षड्जादिशब्देभ्यो विनाप्येषां विविक्तताम् ॥ २४१ ॥  

यथावदधिगच्छन्ति तव्दद् गोत्वादिवस्त्वपि ।  
सङ्कीर्णमर्थमात्रं तु बुध्यन्तेऽभ्यासवर्जिताः ॥ २४२ ॥  

र्विकल्पकस्याप्यनक्षजत्वं प्राप्नोति, विस्फारिते चक्षुषि परोऽवस्थितेऽप्यर्थे आलोक-
मनस्सापेक्षत्वात्; तदाह—**विमनस्का यदा केचिदिति** श्लोकद्वयेन ॥



अत्रैवोदाहरणमाह—**यथेति** श्लोकद्वयेन । यद्यप्यसंस्कृता गानमात्रं प्रति-
पद्यन्ते, तथापि ***विशाखिल**संस्कारसंस्कृतानां विवेकप्रतिपत्तिर्न मिथ्येत्यर्थः ॥



न च ‘षड्जोऽयम्’, ‘निषादोऽयम्’[4] इति वा शब्दमात्रभेदावगतिः,
अगृहीतसम्बन्धस्य विवेकप्रतिपत्तेरित्याह—**ते हीति** त्रिपाद्या । तस्माद्यथा सत्या-
मप्यालोकमनस्सापेक्षतायां निर्विकल्पकस्याक्षजत्वं नापैति, तथा सविकल्पस्य स्मरण-
सापेक्षतायां नाक्षजत्वमपैति । नापि मिथ्यात्वं भवतीत्याह—<q>तद्वद्गोत्वादिव-
स्त्वपीति</q> ॥



अतो यद्यपि निर्विकल्पकं विज्ञानं संज्ञितया न विविक्तमर्थं गृह्णाति, तथापि
शब्दस्मरणोपायवशेन तत्र जातिगुणक्रियादौ संज्ञितया विवेकप्रतिपत्तेः न मिथ्या-
त्वमित्याह—**सङ्कीर्णमिति** ॥


[1]: सम्बन्ध. मा.

[2]: किञ्चित्. मा.

[3]: तत्रनाधि. मा.

[4]: omitted निषादोऽयम्. मा.

\*: विश्वावसुरिति न्यायरत्नाकरपाठः

<pb n="180"/>

विवेकं प्रतिपद्यन्ते ये शब्दस्मृतिसंस्कृताः ।  
यथा रूपादिमत्यर्थे यस्यैवास्ति यदिन्द्रियम् ॥ २४३ ॥  

स तन्मात्रं गृहीत्वान्यन्न गृह्णा[1]त्यनुपायतः ।  
[2]तथा विवेकहेतूनां यदां यं प्रतिपद्यते ॥ २४४ ॥  

तदुपेये तदा ज्ञानं वर्तते तदनुग्रहात् ।  
तेन यावत् प्रमातॄणां विवेकोपायदर्शनम् ॥ २४५ ॥  

न स्यात् तावद्भवेत् तेषां विज्ञानं निर्विकल्पकम् ।  
तस्माद्यत्र [3]प्रकल्प्येत वस्तु वस्त्वन्तरात्मना ॥ २४६ ॥  

ननु निर्विकल्पकेऽपि जातिगुणक्रियादयो विवेकेनैवावभासन्ते यथा रूपस्पर्श-
गन्धादयः; सङ्कीर्णार्थावगमे तु शब्दविशेषस्मरणं न स्यात्; अतः किमिदमुच्यते
“सङ्कीर्णमर्थमात्रां तु” इति ? सत्यमेवमेतत्; संज्ञित्वाभानेन तु सङ्कीर्णतां मन्यते;
शब्दस्मरणोत्तरकालं तु संज्ञितया प्रतिभासनाद्विवेकमाह ॥



अत्रैवोदाहरणमाह—**यथा रूपादिमतीति** । यथा रूपस्पर्शादि[4]सङ्कीर्णेऽपि
पुरोवस्थितेऽर्थे चक्षुराद्यनुरोदेन तत्र तत्र रूपादौ प्रतिपत्तिः, एवमत्रापि शब्द-
[5]स्मरणोपायवशेन तत्र तत्र जातिगुणक्रियादौ संज्ञितया विवेकेन प्रतिपत्तिः ॥
एतदेवोपसंहरन्नाह—**तथा विवेकहेतूनामिति** ॥



न हीन्द्रियस्य शब्दग्रहणापेक्ष[6]तायां कारकत्वमपैति; तदाह—<q>तेन
यावादिति</q> ॥



प्रकरणार्थमुपसंहरति—**तस्माद्यत्रेति** । यदेव हि सविकल्पकं विज्ञानमर्थ-
मर्थान्तरारोपेणावभासयति, तदेव हि प्रत्यक्षाभासं यथोषरे सलिलज्ञानम्; न तु
जात्यादिभिर्धर्मभूतैर्यद् भासयति ‘गौरयम्, शुक्लोऽयम्’ इति चेत्यर्थः । तदुक्तम्—



“ततः परं पुनर्वस्तु धर्मैर्जात्यादिभिर्यया” इति ॥


[1]: नुमानतः. चौ. मु.

[2]: तदा. मा.

[3]: विकल्प्यत. अनन्त. मु.

[4]: सङ्कीर्णोऽपि. मा.

[5]: स्मरणापाय. मा.

[6]: याः कारकमेवेति. मा.

<pb n="181"/>

प्रमाणाभासता तत्र न स्वधर्मवि[1]कल्पने ।  
प्रत्यक्षत्वमतः सिद्धं सामान्यस्य तथैव च ॥ २४७ ॥  

[2]सम्बन्धस्येति तत्पूर्वमनुमानादि जायते ।  
सर्वं चाप्यनुमानादि प्रत्यक्षे निर्विकल्पके ॥ २४८ ॥  

न प्रवर्तत इत्येतदनुमानेऽभिधाम्यते ।  
नन्वेवं सति याप्यग्नेदूरादप्यौप्ण्यकल्पना ॥ २४९ ॥  

सापि प्रत्यक्षमेव [4]स्याद्यथा गोत्वादिबुद्धयः ।  
प्रत्यासन्नतरं[5] गोत्वे प्रत्यक्षत्वेन संमतम् ॥ २५० ॥  

एवं सति सिद्धोऽयं हेतुः-प्रत्यक्षद्वारत्वादितीत्याह—**प्रत्यक्षत्वमत इति** ।
एवं सति सविकल्पकस्य प्रत्यक्षत्वसिद्धेर्लिङ्गलिङ्गिनोः सम्बन्धस्य प्रत्यक्षत्वात
भवति प्रत्यक्षपूर्वकत्वमनुमानस्येत्यर्थः ॥



यथा चानुमानमेवं शब्दादयोऽपि सम्बन्धग्रहणसदृशग्रहणान्यथानुपपद्य-
मानग्रहणसापेक्षत्वात्[6] सविकल्पकविज्ञानेन प्रवर्तन्त इत्येतदनुमाने वक्ष्यामः ।
तदाह—**सर्वं चापीति** ॥



यदीन्द्रियसम्बन्धानुसारेणोत्पद्यमानत्वात् शब्दस्मरणव्यवहितमपि सवि-
कल्पकविज्ञानमक्षजत्वान्नापैति, हन्त तर्हि यद्विस्फारिते चक्षुषि दूरस्थितेऽप्यग्नौ
‘उष्णोऽयम्’ इति ज्ञानम्, तस्यापि प्रत्यक्षत्व प्राप्नोतीति चोदयति—नन्वेवं
**सतीति** ।



प्रत्यक्षगृहीतैकार्थसमवायिनो रूपादिदं स्पर्शज्ञानं लैङ्गिकम्, अगृहीत-
सम्बन्धस्यानुत्पत्तेः; न त्वेकार्थसमवायि प्रत्यक्षगृहीतं किञ्चिद्गोत्व इति तस्यैव
प्रत्यक्षत्वं युक्तमित्याह—**प्रत्यासन्नतरमिति** ॥


[1]: कल्पनात्. मा.

[2]: सम्बन्धस्यैवे. मा.

[3]: रादृष्टौ. मा.

[4]: स्याद्गोत्वादिमतयो. यथा. मा.

[5]: तरे गोत्वे. मा.

[6]: सविकल्पकं विज्ञानं न प्रवर्तते मा.

<pb n="182"/>

विज्ञानं नान्यदस्तीति प्रत्यक्षमिदमेव नः ।  
तत्राप्यक्षैरसम्बन्धं मन्वानस्योपजायते ॥ २५१ ॥  

यदा बुद्धिर्स्तदा नव प्रत्यक्षत्वेन कल्प्यते ।  
स्पर्शनेन तु सम्बन्धे प्रत्यक्षत्वेन जायते ॥ २५२ ॥  

मतिरौष्ण्ये परो[1]क्षेयं चक्षुषाग्नौ प्रकाशिते ।  
तस्माद्यदिन्द्रियं यस्य ग्राहकत्वेन कल्पितम् ॥ २५३ ॥  

तेनैव सति सम्बन्धे प्रत्यक्षं नान्यथा भवेत् ।  
एवं समानेऽपि विकल्पमार्गे यत्राक्षसम्बन्धफलानुसारः ।  
प्रत्यक्षता तस्य तथा च लोके विनाप्यदो लक्षणतः प्रसिद्धम् ॥  

तत्रापि यदैकार्थसमवायिनं गृहीत्वा निमीलिताक्षस्य ‘गौरयम्’ इति
विज्ञानमुत्पद्यते, तदा नैव प्रत्यक्षमित्याह—**तत्रापीति** ॥



यदेव त्वगिन्द्रियजमुष्णस्पर्शज्ञानं तस्यैवाक्षजत्वेन प्रत्यक्षत्वं युक्तम्, न
त्वेकार्थसमवायिनो रूपादुत्पन्नस्येत्याह—**स्पर्शनेन त्विति** ॥



तस्माद्यदिन्द्रियस्यैवान्वयव्यतिरेकाभ्यां यो विषयः प्रतिपन्नः, तज्जन्यमेव तत्र
ज्ञानं प्रत्यक्षमित्याह—**तस्माद्यदिन्द्रियमिति** ॥



अनन्तरमुपसंहरति—**एवं समानेऽपीति** । समानेऽपि रूपस्पर्शज्ञानयोः
सविकल्पकत्वे यदेवाक्षजं तदेव [2]प्रत्यक्षम्, न त्वेकार्थसमवायिनो [3]रूपादिति ॥


<trailer>इति भट्टोम्बेकविरचितायां तात्पर्यटीकायां
प्रत्यक्षसूत्रं समाप्तम्</trailer>
[1]: क्षोऽयम्. मा.

[2]: प्रत्यक्षत्वम्. मा.

[3]: रूपादीति. मा.

<pb n="183"/>

## अथौत्पत्तिकसूत्रम् ॥
औत्पत्तिकस्तु शब्दस्यार्थेन सम्बन्धस्तस्य ज्ञानमुप-
देशोऽव्यतिरेकश्चार्थेऽनुपलब्धे तत्प्रमाणं
बादरायणस्यानपेक्षत्वात् ॥ १-१-५ ॥

प्रत्यक्षादौ निषिद्धेऽपि ननु लोकप्रसिद्धितः ।  
धर्माधर्मौ प्रमास्येते ब्राह्मणादिविवेकवत् ॥ १ ॥  

धार्मिकाधार्मिकत्वाभ्यां पीडानुग्रहकारिणौ ।  
प्रसिद्धौ हि तथा चाह पाराशर्योऽत्र वस्तुनि ॥ २ ॥  

इदं पुण्यमिदं पापमित्येतस्मिन् पदद्वये ।  
आचण्डलं मनुष्याणामल्पं शास्त्रप्रयोजनम् ॥ ३ ॥  

निर्मूलासम्भवादत्र प्रमाणैः सैव मृग्यते ।  
कुतः पुनः प्रवृत्तेति प्रत्यक्षादि तु वारितम् ॥ ४ ॥  

एवं तावत् प्रत्यक्षाद्यर्थापत्तिपर्यन्तेषु निषिद्धेष्विदानीं तदुपलम्भकप्रमाणा-
भावेन धर्मस्याभावमाशङ्क्य तदुपलम्भकं शब्दं प्रमाणमुपदर्शयितुमाह—“अभा-
वोऽपि नास्ति, यतः” “औ—त्वात्” । तदधुना चोदना च प्रमाणमेवेति च
यत् प्रतिज्ञातं साधयति, तत्राह—“अभावोऽपि नास्ति, यतः” इति भाष्यम्,
अवशिष्टं सूत्रमिति ॥



ननु निषिद्धेष्वपि प्रत्यक्षादिषु लोकप्रसिद्धित एव धर्माधर्मौ प्रमास्येते;
ततस्तदभाव[1]स्यानवसर इति चोदयति—**प्रत्यक्षादौ निषिद्धेऽपीति** ॥



तामाह—**धार्मिके**त्यादिना **प्रसिद्धौ** हीत्यन्तेन ।



तामेव लोकप्रसिद्धिं व्यासवचनेन दर्शयति—**तथा चेति** सशेषेण श्लोकेन



सत्यमेवमेतत्; प्रसिद्धेरेव तु मूलान्तरनिषेधेन निर्मूलत्वमाशङ्क्य शब्द-
मूलतां दर्शयतीत्याह—**निर्मूलासम्भवादत्रति** । तदुक्तम्—



“धर्मे सामान्यतः सिद्धे प्रमाणं चोदनेष्यते ॥” इति ॥


[1]: स्थावसर. मा. अत्र प्रसिद्ध्यभावस्य निरूपणावसरः इत्यर्थः ।

<pb n="184"/>

न चैतानि परित्यज्य पृथग् लोके प्रमाणता ।  
संसारमोचकादेश्च [1]हिंसा पुण्यत्वसंमता ॥ ५ ॥  

न पश्चात् पुण्यमिच्छन्ति केचिदेवं [2]विगानतः ।  
म्लेच्छार्याणां प्रसिद्धत्वं न धर्मस्योपपद्यते ॥ ६ ॥  

न चार्याणां विशेषोऽस्ति यावच्छस्त्रमनाश्रितम् ।  
तन्मूलार्यप्रसिद्धिस्तु तत्प्रामाण्ये स्थिते भवेत् ॥ ७ ॥  

तस्मादभाव[3]वक्त्रस्थौ धर्माधर्मौ न शक्नुयात् ।  
चोदना चेत् समुद्धर्तुं ग्रस्तौ तेनैव पश्यताम् ॥ ८ ॥  

उपदेशो हि भवति ज्ञानं तस्येति योज्यते ।  
ज्ञायते येन तज्ज्ञानमेवाधिकरणत्वतः ॥ ९ ॥  

ननु प्रसिद्धिरपि प्रमाणम्, येन प्रत्यक्षादिभिः सह विकल्प्येत ? स्मरणं
हि प्रसिद्धिशब्देनोच्यते; तच्च प्रत्यक्षादिमूलमेवेत्यह—**न चैतानी**त्यर्धेन ।



किञ्च न तावत् प्रसिद्धिमात्रस्य शब्दनिरपेक्षस्य धर्माधर्मौ प्रति प्रामाण्यं
विगानादित्याह—**संसारमोचकादेरिति** सार्धेन ॥



नाप्यार्यप्रसिद्धेः[4], शास्त्रस्य धर्मं प्रति प्रामाण्यानङ्गीकरणेऽनार्यविवेकाभावेन
“शास्त्रस्था वा” [5]इति तन्निमित्तस्याभावादित्याह—**न चार्याणामि**त्यर्धेन ।



शब्दमूलत्वेनार्यप्रसिद्धिरनार्यप्रसिद्धेर्विशिष्यते; [6]सा कथमिव शब्दप्रामाण्या-
नङ्गीकरणेन धर्मं प्रति [7]प्रमाणं स्यादित्याह—तन्मूलेत्यर्धेन ॥



एवं तावत् प्रत्यक्षादिष्वार्थापत्तिपर्यन्तेषु निषिद्धेषु धर्माधर्मयोरभावमुखप्रवेशं
चोदनैव शक्ता वारयितुमित्यस्यासद्भावादित्याह—**तस्मादिति** ॥



एवं तावद्भाष्यं व्याख्यायाधुना सूत्रं व्याचष्टे । तत्र “तस्य ज्ञानमुपदेशः”
इति ज्ञानोपदेशशब्दौ समानाधिकरण्येन प्रवृत्तौ युक्तौ । तयोश्च विज्ञानशब्दवाच-
कत्वेन भिन्नार्थत्वात् तदभावमाशङ्क्य सामानाधिकरण्यं दर्शयितुमाह—<q>उपदेशो
हीति</q> ॥


[1]: हिंसाधर्मत्व. मा.

[2]: विजानतः. गा.

[3]: वक्तृस्थो. चो. मु.

[4]: द्धैर्न धर्मम्. मा.

[5]: Omitted. इति. मा

[6]: स कथम्. मा.

[7]: प्रामाण्यम्. मा.

<pb n="185"/>

औत्पत्तिकगिरा दोपः कारणस्य निवार्यते ।  
अबाधोऽव्यतिरेकेण स्वतस्तेन प्रमाणता ॥ १० ॥  

सर्वस्यानुपलब्धेऽर्थे प्रामाण्यं स्मृतिरन्यथा ।  
चोदना चोपदेशश्च विधिश्चैकार्थवाचिनः ॥ ११ ॥  

उपदेशशब्देन विधायकं वाक्यमुच्यते । ज्ञानशब्देन ज्ञायतेऽनेनेति
व्युत्पत्त्या प्रमाणमाह । तत्रायं वाक्यार्थः—धर्म उपदेशो ज्ञानम्, धर्मे सविधिकं
वाक्यं प्रमाणमित्यर्थः । “औत्पत्तिकस्तु शब्दस्यार्थेन सम्बन्धः” इत्यनेनापि कार-
णदोषाभावमाह । शब्दार्थयोर्नित्यः [1]सम्बन्धो न समय इत्याह—**औत्पत्तिकगिरे**-
त्यर्धेन । अव्यतिरेकशब्देनापि बाधकप्रत्ययाभावमाह—[2]**अबाधोऽव्यतिरेकेणेति** ।
ननु ज्ञानशब्देनैव प्रामाण्यमुपदेशस्योक्तम्, अतः कि/?/नेन “तत्प्रमाणम्” इत्या-
शङ्क्यार्थान्तरमस्य दर्शयन्नाह—**स्वतस्तेन प्रमाणतेति** । विज्ञानशब्देनोपदेशस्य
प्रामाण्यमुक्तम्; “तत्प्रमाणम्” इत्यनेन त्वनपेक्षत्वेन यत् प्रमाण्यं प्रतिज्ञातम्,
तत् स्वत इति ॥



इदानीं “अर्थेऽनुपलब्धे” इति व्याचष्टे—**सर्वस्ये**त्यर्धेन ।



तदनेन कार्येऽर्थे शब्दप्रमाण्यं दर्शितम् । अप्रवृत्तप्रेरकोपदेशश्चात्र प्रमाणम्;
विषयविशेषणं चैतदनुपलब्धग्रहणम्; प्रत्यक्षादयस्तूपलब्धेऽपि प्रवर्तन्ते । सर्व-
ग्रहणं चोत्पत्तिविनियोगविध्यभिप्रायम् । “स्मृतिरन्यथा” इत्यनुवादकत्वमाह । तदु-
क्तम्—“तेनेतरप्रमाणैः” इति । ननु चोदनायाः कार्येऽर्थे प्रामाण्यं प्रति-
ज्ञातम्—“चोदनालक्षणोऽर्थो धर्मः” इति; [3]उपदेशस्य साधितम्—“तस्य
ज्ञानमुपदेशः” इति; तदेतदसम्बद्धमित्याशङ्क्याह—**चोदने**त्यर्धेन ॥



किमर्थं पुनर्जैमिनिना विधिराश्रितः [4]तस्याप्यङ्गीकरणं स्वर्गयागयोः साध्य-
साधनभावावगमाय प्रवृत्तिसिद्धये वा ? तावत् साध्यसाधनभावावगमाय; यतोऽ-
न्तरेणापि विधिना आख्यातेष्वेव साध्यसाधनभावोऽवगम्यते; तानि हि करोत्यर्थं 


[1]: नित्यसम्बन्धः मा.

[2]: अभावो व्यति. मा.

[3]: शस्य साधि. मा.

[4]: तस्य व्यङ्गी. मा.

<pb n="186"/>

वाक्यान्तरे समर्थेऽपि किमर्थं विधिराश्रितः ।  
साध्यसाधनसम्बन्धः सर्वाख्यातेषु विद्यते ॥ १२ ॥  

सर्ववाक्येषु चाख्यातं तेनाकाङ्क्षानिवर्तनात् ।  
प्रवृत्तिसिद्धिरिच्छातः [1]प्रतिबन्धान्निवर्तनम् ॥ १३ ॥  

भावानामवगमयन्ति; सा च साध्यं [2]साधनं चान्तरेण नोपपद्यते । तत्रैतत् स्यात्
साध्यमात्रामन्तरेण भावना नोपपद्यते साध्यनमात्रं च यत्तु स्वर्गस्यैव साध्यत्वं
यागस्यैव साधनत्वम्, तत्र विधेरुपयोग इति; तदसत; “स्वर्गकामो यजेत”
इति, स्वर्गयागौ इति वा, स्वर्गयागाभ्याम् इति वा, भावनावगभ्यते; सा च
साध्यसाधनापेक्षिणी; न च द्वयोरपि साध्यसाधनत्वे युक्ते; अन्यतरस्य तु कल्प्य-
माने स्वर्गस्यैव प्रयोजनत्वेनावगमात् साध्यत्वं युक्तम्; इष्यमाणार्थ[3]तयैव निष्पाद-
नेन च साधनत्वावगमाद् यागस्यैव साधनत्वमवगम्यत इति नास्ति प्रमाणयोजनं
विधेरुपयोग इति चोदयति—**वाक्यान्तर** इति सार्धेन ॥



तत्रैतत् स्यात—प्रवृत्तिसिध्यर्थं तदाश्रयणम्; तदयुक्तम्; विशिष्टप्रयोजना-
ङ्गिभावनामवगम्य तत्प्रयोजनार्थिन इच्छयैव प्रवर्तन्ते; यस्तु तत् प्रयोजनं नेच्छति,
तस्य विधिरपि किं कुर्यात ? अथ कश्चिद् ब्रूयात्—करणार्थे भवतु प्रवत्तिः, तस्ये
ष्टसाधनत्वात्; इतिकर्तव्यतानुबन्धे तु विधि[4]मन्तरेण नेयं प्रवत्तिर्भवति; न हि
तत्फलसाधनमिति । तन्न, तस्यापि फलभावनां प्रति [5]साधनत्वात् । तदेव तु
फलसाधनत्वं करणोपकारद्वारेण, न तु करणत्वेन; उत्पत्तिशिष्टकारणा[6]न्तरावरो-
धादवान्तरद्वारसमर्पकत्वाच्च फलभावनार्थस्यैव सतः श्रुत्यादयः । यद्यपि करणार्थैवे-
तिकर्तव्यता भवतु, तथापि न तत्र विधिः पुरुषं प्रवर्तयति; स्वर्गकामस्या[7]तत्साधने
प्रेरयितुमशक्यत्वात् । करणोपकारकामस्य तु तत्साधनेऽपीच्छोरेव प्रवत्तिरिति; तदे-
तदाह-**प्रवृत्तिसिद्धिरिच्छातः इति** । निषेधाधिकारेऽपि रागतो हनने प्रवर्त[8]मानो


[1]: प्रतिषेधात्तु वर्जनम्. चौ. अनन्त. मु.

[2]: साधनमन्त. मा.

[3]: तया वा निष्प्रमादेन. मा.

[4]: विधिन्तरेण. मा.

[5]: सन्धानत्वात्. मा.

[6]: न्तरविरोधा. मा.

[7]: मस्यार्थत. मा.

[8]: मानेन च निर्तत. मा.

<pb n="187"/>

विधावनाश्रिते साध्यः पुरुषार्थो न लभ्यते ।  
श्रुतस्वर्गादिबाधेन धात्वर्थः साध्यतां व्रजेत ॥ १४ ॥  

नञा निवर्त्यत इति किं विधिना ? विधिरप्यत्र श्रूयमाणो रागादिलक्षणमेव प्रवृत्ति-
मनुवदेत्—यद्धननं कुर्यात् इति; न त्वसौ विधायकः । तथा हि—न तावद्धननं
विदधाति, तत्र रागत एव प्रवृत्तत्वात् । नापि नञर्थम्, अभावरूपत्वात् । नापि
नञर्थावच्छिन्नां भावनां विदधाति, तदवच्छिन्नायास्तस्याश्चाभावरूपत्वात् । नापि
नञर्थावच्छिन्नस्य [1]हननस्य, तस्याप्य[2]भावरूपत्वात् । नापि रागतो हननावच्छिन्नायां
प्रवर्तमानस्तत्पर्युदस्तायां नियुज्यते, अनवच्छिन्नायास्तस्या विधिविषयत्वायोगात् ।
[3]नापि अहननावच्छिन्ना विधीयते’ अभावस्याव्यापाररूपत्वेनानवच्छेदकत्वात् ।
अथापि नञुपहिता हन्तिरब्राह्मणादिन्यायेन हननपर्युदस्तधात्वर्थान्तरवाचित्वात्
तदवच्छिन्नां भावनां [4]प्रतिपादयति, सा च विधेर्विषय इत्याशयः, तदसत्; हनन-
व्यतिरिक्तधात्वर्थावच्छिन्नायां पुरुषस्य स्वत एव प्रवृत्तत्वात; अवश्यं जीवन् पुमान्
किञ्चित् करोति गच्छति [5]क्वचिदास्त इति । अपि चैवं सति पुनरपि भावार्थविधि-
रेवायातः । तत्रोत्तरमुक्तम् । न च रागतः प्रवृत्तिं विधिः प्रतिबध्नाति; ततस्त-
[6]स्याप्रवर्तकत्वापातात् । न च नञुपहितस्य प्रतिबन्धकत्वम्, तस्याप्यभावरूपा-
पत्तेः । अथ नञा प्रतिबन्धः क्रियते, [7]ततद्भावभावित्वेन नञ एव तत् सामर्थ्यम्,
न विधेरिति कृतमतिवाचालतया । तदेतदाह—

प्रतिबन्धान्निवर्तनमिति

। एव-
माक्षिप्ते सति विधेरुपयोगं दर्शयितुमाह—

विधावनाश्रित इति

। विध्यभावे हि
“स्वर्गकामो यजेत” इत्यत्र सन्निहितधात्वर्थकर्मिकायां भावनायां पदान्तरोपात्त-
स्वर्गकामः [8]कर्ता इत्येतावदवगम्यते—स्वर्गकामो यागं करोतीति । ननु विध्या-
श्रयणेऽपि प्रेर्यविशेषणस्य साध्यत्वं यागादेश्च साधनत्वं कथमवगम्यते, न हि
विधिः फलं विना विधातुमसमर्थः, तस्य प्रेर्यविशेषयमात्रापेक्षणात; प्रेर्यविषयश्रवणा-
न्नैराकाङ्क्ष्ये सति प्रेर्यविशेषणस्य धात्वर्थसाध्यत्वकल्पना पुरुषबुद्धिप्रभवैव स्यात;


[1]: omitted हननस्य. मा.

[2]: प्यतीत. मा. मा.

[3]: नापि हनना. मा.

[4]: प्रतिसंपाद. मा.

[5]: बहुस्त. मा.

[6]: तस्याः प्रव. मा.

[7]: त्तदभाव. मा.

[8]: कर्तव्योताव. मा.

<pb n="188"/>

विधौ तु तमतिक्रम्य स्वर्गादेः साध्यतेष्यते ।  
तत्साधनस्य धर्मत्वमेवं सति [1]च लभ्यते ॥ १५ ॥  

यतः प्रेर्यविशेषणं भावना[2]भाव्यतामप्रतिपद्यमानमपि जीवनवत् प्रेर्यं विशेषणयितुं
शक्नोत्येव । नापि भावनायां भाव्याकाङ्क्षायां सन्निहितत्वात् प्रेर्यविशेष[3]णस्य
साध्यत्वम्, जीवनस्यापि साध्यत्वप्रसङ्गात् । अथासिद्धमेवेष्यमा[4]णत्वेनोपात्तं लोके
दृष्टम्—हरितकीं भक्षयेद् विरेककामः इत्यादौ, जीवनं च सिद्धम्: तदनुपपन्नम्;
सर्वत्र प्रेर्यविशेषणस्यासिद्धत्वात् । अत एवं वाक्यार्थः—यः पुरुषः स्वर्गादि काम-
यते, स यागादिविशिष्टां भावनां कुर्यात् इति । किमर्थमसौ निष्फलानुष्ठाने प्रवर्तत
इति चेत्, विधिस्तावदवगम्यते; यदि च तथा न प्रवर्तते, किमत्र कुर्मः ?



अपि च, विधिः साध्यासाधनभावमनापाद्य किं न विदधात्येव, उत विद-
धदपि न पर्यवस्तति ? यदि तावदाद्यः पक्षस्तत इतरेतराश्रयत्वम्; वैधं हीदं फल-
मुच्यते, न च फलाद्विना विधिर्विदधाति । अथापर्यवसानम्, तन्न जानीमः—
किमेतदपर्यवसानं नामेति । विधिना सफले निष्फले वा व्यापारे पुरुषः प्रवर्तत
इत्येतावान् लिङर्थः । न हि [6]प्रवर्तकत्वं मुक्त्वान्यो व्यापार इत्युक्तम् । प्रतिषेधाधि-
कारेषु “ब्राह्मणो न हन्तव्यः” इत्येवमादिषु कमिपदोपादानमपि दूरोत्सारितमेव ।
तत्र नरकपातः [7]फलं हननस्य वा कल्प्येत, नञर्थस्य वा ? न तावद्धननस्य, तत्र
पुरुषस्याप्रवर्त्यमानत्वात्; न ह्यविधीय[8]मानानां फलसम्बन्धः । क्वचिदभिमतः
नापि नञर्थस्य, तत्र पुरुषस्य प्रवर्त्यमानत्वात्; न हि नरकफले व्यापारे कश्चित्
प्रवर्तते । अथ मतम्—प्रतिषेधविधिना रागतः पुरुषो हनने प्रवर्तमानस्ततो निव-
र्तते, स यदि हननस्यानिष्टतां नावगच्छति, [9]ततः किमिति निवर्तत इति विधेः
[10]प्रामाण्यम्; परिहृतमेवेत्यासङ्क्याह—**विधौ तु तमिति** ।


[1]: तु. मा.

[2]: नाभावताम्. मा.

[3]: णस्य जीवन. मा.

[4]: णत्वं नोपा. मा.

[5]: णस्य सिद्ध. मा.

[6]: प्रवर्तकं मु. मा.

[7]: फलं बुद्धिहनन. मा.

[8]: मानांफल. मा.

[9]: तत्र. मा.

[10]: धेरप्रामाण्यमपरिहार्य. मा.

<pb n="189"/>

अयमभिप्रायः— विधिस्तावत् सर्वत्र भावनायां पुरुषं प्रेरयतीति वक्ष्यामः ।
भाव्यनिष्ठश्च भावकव्यापारो भावना; [1]तस्याञ्च भवनक्रियाकर्तुर्भाव्यत्वमिति वक्ष्यति ।
विधिरपि न स्वर्गकाममात्मनेष्यप्राणोपायापेक्षमनवगततदुपायं भावनायां यागहोमदा-
नाद्यवच्छिन्नायामप्रवृत्तं प्रेरयति; अवगततदुपायेषु तथैव प्रवृत्तत्वात् न प्रेरयति;
तदाह । भाष्यकारोऽप्याह—“जानात्येवासौ मयैतत् कर्त[2]व्यमिति, उपायं तु न
वेद” इति । स च विधेः पुरुष एवंविधायां भावनायां प्रेरणां प्रतिपद्यमान एव
स्वविशेषणस्य भवदिष्यमाणत्वेनोपात्तस्य धात्वर्थातिक्रमेण विधेयभावना[3]भाव्यत्वं
प्रतिपद्यते । न चात्र बाधकप्रत्ययोऽस्ति; नापि करणदोषज्ञानम्; अतः प्रमाण-
मिय[4]मवगतिः । धात्वर्थस्तु साध्यांशात् प्रच्युत उपपदार्थमात्रे बाधेन करणांशे निवि-
श[5]मानः स्वर्गभावकव्यापारसाधकत्वेन धर्मतां प्रतिपद्यते । तदुक्तम्—“न च तेना-
नियुज्यमानः फलकल्पनानिमित्तं लभते” इति । निषेधाधिकारेऽपि रागतो हनना-
वच्छिन्नायां भावनायां प्रवर्तमानो नञर्थविशिष्टहननधात्वार्थावच्छिन्नायां प्रेरणं प्रति-
पद्यमान एव हननस्य नरकसाधनत्वं प्रतिपद्यते । ननु “ब्राह्मणो न हन्तव्यः”
इत्यत्र नियोज्यविषयश्रवणान्नैराकाङ्क्षये सति कल्प्यमानो नरकपातः पुरुषबुद्धिप्रभव
एव स्यात् । एवं तर्हि “यजेत स्वर्गकामः” इत्यत्रापि नियोगनियोज्यविशेषणस्य
साध्यत्वं कल्पमानं पुरुषबुद्धिप्रभवमेव स्यात; यतो नियोज्यविशेषणं भावार्थसाध्य-
तामप्रतिपद्यमानमेव जीवनवन्नियोज्यं विशेषयितुं शक्नोत्येव । नापि भाव्याकाङ्क्षायां
सन्निहितत्वान्नियोज्यविशेषणस्य साध्यत्वम्, जीवनस्यापि साध्यत्वप्रसङ्गात् । अथा-
सिद्धस्येष्यमाणत्वेनोपात्तस्य तल्लोके दृष्टम्, जीवनं तु सिद्धम् । तदनुपपन्नम्,
सर्वत्र नियोज्यविशेष[6]णस्यासिद्धत्वादित्युक्तम् । जीवनाधिकारे च सन्निहितस्यायोग्य-
त्वात् साध्यान्तरं कल्पयतु भवान् । अथ तत्र भावार्थस्य भावकत्वं नियोगार्थं
प्रत्येवोक्तम्, तत्कामाधिकारेऽप्यविशिष्टं तस्य; सति धर्मादेरन्वयाभाव इत्युक्तम् ।
अथ भावार्थविषयो विधिर्नियोज्यविशेषणस्य साध्यतामनापाद्य न पर्यवस्यति, एवं
तर्हि “ब्राह्मणो न हन्तव्यः” इत्यत्रापि नञर्थविषयो विधिर्हननस्यानिष्टफल-


[1]: तस्याश्च. मा.

[2]: omitted इति. मा.

[3]: नाभावत्वम्. मा.

[4]: गमयति. मा.

[5]: मानम्. मा.

[6]: थस्य सिद्ध. मा.

<pb n="190"/>

तामनापाद्य न पर्यवस्यति यः स्वर्गस्य साध्यतां कल्पयति, स न नरकपातस्य
इत्येतदतिदुर्भणम् ॥



अपरं मतम्—प्रेरकस्य लिङर्थंस्य प्रेर्याकाङ्क्षायां विष[1]याक्षिप्तः कर्ता प्रेर्यत्वेन
संबध्यते; विषयस्य च भाव्याकाङ्क्षायां सन्निहितधात्वर्थातिक्रमेण [2]प्रेरणायां
प्रेर्यस्य प्राप्तत्वात् स्वर्गकामादिपदस्य लोहितोष्णीषवदुपसर्ज[3]नपरत्वेन स्वर्गं काम-
यत इति [4]वा व्युत्पत्तौ स्वर्गपदस्य भाव्यसमर्पकत्वम्, प्रकृत्यंशस्य यज्यादेः
साधनापेक्षायां साधनसमर्पकत्वेन यागादेः धर्मत्वमिति । तदनुपपन्नम्, विषया-
क्षिप्तस्य प्रवृत्तक्रियत्वेनाप्रवृत्तक्रियत्वेनाप्रवृत्तप्रेरकेण विधिना सह सम्बन्धाभावात् ।
कर्तृमात्रं च विषयेणाक्षिप्तम्; न च तस्य स्वर्गभावनायां प्रेरणं संभवति ।
अथ विषयाक्षिप्तस्य स्वर्गकामादिपदात् तद्विशेषः, तर्हि तस्यैव समर्पकत्वम्;
किमन्तरा विषयाक्षेपेण ? नापि भावनैव स्वर्गविशिष्टा कर्तृविशेषं गमयति; अवगते
हि विधिभावनयोः विषयविषयिभावे धात्वर्थातिक्रमेण विषयस्य स्वर्गभावकत्वम्;
प्रेर्यपूर्वकश्च तयोः विषयविषयिभावः; तदितरेतराश्रयप्रसङ्गः ।



अपि च विधिकृतो विषयं प्रति स्वर्गयागयोः कर्मकरणभावः; प्रेर्यपूर्विका-
च विधेर्भावनाविषयता; यदुत्तरकालं च भावनायां स्वर्गयागयोः कर्मकरणभावस्तत्र
प्रेरणाप्रतिपत्तिवेलायां स्वर्गकामादिपदोपात्तविषयाक्षिप्तयोः कस्य प्रेर्यत्वमिति
चिन्तायां विषयाक्षिप्तस्य सन्निधाने प्रवृत्तक्रियत्वेनान्वयायोग्यत्वात् तदतिक्रमेण
स्वर्गकामादिपदोपात्तस्यैव प्रेर्यत्वम् । वक्ष्यति च—



पुरुषः स्वर्गे [न] प्रवर्तते, स विधिरङ्गप्रधानवत्यां भावनायां पुरुषं नियोज-
यति । “स्वव्यापारे हि पुरुषः कर्तृत्वेन नियुज्यते” इति । करणेतिकर्तव्यतयोः
स्वप्रवृत्तपुरुषनियोगात् प्रधानस्य प्रमाणवाचिनो धातोः परेण प्रत्ययेन फलकर्तृत्वं
चोद्यत इत्यनवगतस्वर्गोपायापेक्षेण । अवगतोपायेन भावार्थाश्रयणे स्वर्गकामः कर्तृ-
त्वेन यागः साध्यत्वेन—स्वर्गकामो यागं कुर्यादिति । तदा सत्वयोस्तु साध्या-
तिक्रमेण तदपेक्षितोपायत्वेनेति । तदनुपपन्नम् स्वर्गकामादेर्यागाद्यवच्छिन्नायां
नियोगावगमात् ।


[1]: याक्षिप्तकर्ता. मा.

[2]: प्रर्यमाणायाम्. मा.

[3]: जनत्वेन पर. मा.

[4]: वाप्युत्पत्तौ. मा.

<pb n="191"/>

स्वप्रत्ययान्तरापेक्षा स्यादनाप्तनरोक्तिषु ।  
आप्तोक्तिषु नरापेक्षा नोभयं चोदनासु नः ॥ १६ ॥  

वक्ष्यति च—“स्वव्यापारे हि पुरुषः कर्तृत्वेन नियुज्यते ।” इति । विधिपुरुषयोर्हि
प्रेर्यप्रेरकलक्षणः सम्बन्धः; तत्र यागादयो विषयत्वेन संबध्यन्ते, न पुनरिष्यमाणो-
पायतया । अथापेक्षणमन्यथा च प्रेरकत्वविधातात्; प्रेर्यप्रेरकविषयप्रतिपत्त्युत्तरकालं
न विषयस्येष्यमाणं प्रत्युपायत्वम्, कल्पनात् । तदुक्तम् “[1]न च तेनानियुज्य-
मानः फलकल्पनानिमित्तं लभते” इति ॥



अपि च जीवनवद्यजेतेत्यत्र किं जीवनोपायापेक्षा उपात्तदुरितक्षयादिकल्पना
विषयकर्तव्यतावगतिपूर्विकैव, निषेधाधिकारेऽपि नञर्थनियोगावगतिपूर्विकैव, हनना-
देरनिष्टकल्पनात्; तदभ्युपायं तु भवेत्...तस्यायमभ्युपायसाधनापेक्षिणस्तस्य
“श्रेयस्साधनता ह्येषां नित्यं वेदात् प्रतीयते” इत्येवमादयः भाष्यकारवार्तिक-
कारसंबन्धिनो विध्याक्षिप्तप्रमाणमेवं व्याख्येयाः ॥



इदानीं अनपेक्षत्वादिति व्याचष्टे—**स्वप्रत्ययान्तरापेक्षेति** । अनाप्तप्रणीते
हि वाक्ये प्रतिपत्तृप्रमाणसंवादेन प्रामाण्यम् आप्तप्रणीतेषु तु [2]न तत्प्रामाण्यापेक्षा;
चोदनाया अपौरुषेयत्वेनोभयापेक्षापि नास्तीत्यनपेक्षत्वादित्युक्तम् ॥


<trailer>इति भट्टोम्बेकविरचितायां तात्पर्यटीकायां
औत्पत्तिकसूत्रं समाप्तम्</trailer>
[1]: न च नियुज्यमानंफल. मा.

[2]: omitted. न. मा.

<pb n="192"/>

## ॥ वृत्तिकारग्रन्थः ॥

आदिशब्दो मकारान्तो लुकि क्लेशेन सङ्गतिः ।  
नञध्याहिृयते सूत्रे सङ्करात् परिचोदना ॥ १ ॥  

प्रमाणलक्षणज्ञानाद् व्यभिचारात् परीक्षणम् ।  
[1]नैतत् प्रत्यक्षमित्येवमपरिक्षोपसंहृता ॥ २ ॥  

तत्रान्यस्यायथार्थत्वं प्रत्यक्षे तु यथार्थता ।  
यदाभासं हि विज्ञानं तत्संयोगे तदिष्यते ॥ ३ ॥  

संपूर्ण लक्षणं तत्सतोर्व्यत्ययः कृतः ।  
शोभनार्थस्तु सच्छब्दो यद्वाध्याहारकल्पना ॥ ४ ॥  

इदानीं वृत्तिकारमतेन भाष्यकारः सूत्रत्रयमन्यथा व्याख्यास्यन्नाह—
“वृत्तिकारस्त्वन्यथेमं ग्रन्थं वर्णयाञ्चकार तस्य निमित्तपरीष्टिरित्येवमादिम्” इति ।
अत्रादिशब्दं केचिल्लुप्तमकारं पठन्ति; तथात्वे नपुंसकलिङ्गस्यादिशब्दस्य ग्रन्थ-
शब्देन पुंलिङ्गेन सह सामानाधिकरण्यं न प्राप्नोतीत्याह—**आदिशब्द** इत्यर्धेन ।
नपुंसकलिङ्गत्वे “स्वमोर्नपुंसकात्” इति लुक् स्मर्यते । तदन्यथाभावं दर्श-
यति—**नञध्याहिृयते सूत्रे इति** । “ननु व्यभिचारात्” इति “सङ्करात् पंरि-
चोदना</q> । **प्रमाणलक्षणज्ञानाद्व्यभिचारात् परिक्षणम्” इति** । “उच्यते—
यद्व्यभिचरित न तत्प्रत्यक्षम्” इत्यादि सिद्धान्तभाष्यम्, तस्याभिप्रायमाह—
**नैतत्प्रत्यक्षमिति** सार्धेन ॥



सत्तच्छब्दयोरेत्कर्षापकर्षाभ्यामिदं लक्षणसूत्रं व्याख्येयं तत्संप्रयोगे पुरु-
षस्येन्द्रियाणां बुद्धिजन्म प्रत्यक्षमिति यत् यत् प्रतिभासते, तत् सतत्संप्रयोग इत्यर्थः ।
न चेदृशं व्यभिचरतीत्याह—**सम्पूर्णमि**त्यर्धेन । उत्कृष्टस्य सच्छब्दस्यार्थं व्याचष्टे—
**शोभनार्थश्च सच्छब्दः इति** । अन्यस्यैव वा तच्छब्दस्याध्याहार इत्याह—
यद्वाद्ध्याहारकल्पनेति ॥


[1]: “न तत्प्रत्यक्षम्” इति युक्तः पाठः.

<pb n="193"/>

अर्थापत्त्येतरेषां च प्रत्यक्षाभासलक्षणम् ।  
बाधकज्ञानलभो हि पूर्वाबाधे न संभवेत् ॥ ५ ॥  

स चास्तीत्यवबोधत्वे सति नान्योन्यसंश्रयम् ।  
न चानागत[1]बाधेन पूर्वेणात्मा हि लभ्यते ॥ ६ ॥  

निमित्त[2]दोषबोधेन पश्चाद् यत्राप्यबाधनम् ।  
भवत्येव हि तत्रापि नरान्तरविपर्ययः ॥ ७ ॥  

सर्वेषां सर्वदा यत्र धीः स्यात् [3]तत्राप्यबाधनम् ।  

अतत्संप्रयोगे तु प्रत्यक्षाभासत्वमर्थादुक्तं भवतीत्याह—**अर्थापत्त्ये**त्यर्धेन ।



“बाधकं हि यत्र ज्ञानमुत्पद्यते, तदन्यसंप्रयोगे” इति सिद्धान्तभाष्यम्;
तत्रेदमाशङ्कते—**बाधकेति अस्ती**त्यन्तेन । द्वयोः परस्परविपरितार्थप्रापकत्वे सति
कथमुपरितनस्यैव बाधकत्वम, न तु पूर्वस्यैवेत्याशङ्क्याह—**अवबोधत्व** इति
शेषेण । अपवादरहितबोधत्वादेवोपरितनस्य प्रामाण्यम्, न पूर्वविज्ञानाप्रामाण्यकृत-
मित्यर्थः । न च पूर्वविज्ञानमुपरितनस्यापवादकम्; यस्मान्न पूर्वविज्ञानमुपरितन-
ज्ञानगृहीतार्थप्रतिषेधप्रतिभासमित्याह—**न चे**त्यर्धेन । यत्र तर्हि द्विचन्द्रादिज्ञाना-
दावनन्तरं तिमिरोपहतचक्षुषो बाधकविज्ञानं नोत्पद्यते कथमन्यसंप्रयोगजत्व-
मित्याशङ्क्याह—**निमित्तदोषबोधेने**त्यर्धेन । तत्रापि कारणदोषज्ञानादन्यसंप्रयोगा-
वगतिरित्यर्थः । [4]बाधाप्रत्ययात् विज्ञानकारणदुष्टता कथमवगम्यत इत्याशङ्क्याह—
**भवत्येव ही**त्यर्धेन ॥



यदि तर्हि बाधाप्रत्ययात् कारणदोषज्ञानेन वान्यसंप्रयोगावगतिः, हन्त
तर्हि ‘गौरयम्’ इत्यपि सविकल्पकं विज्ञानमन्यसंप्रयोगजम्; सामान्यादिप्रतिभासं
हि तदुत्पद्यते, व्यतिरेकाव्यतिरेकवृत्तिविकल्पेन तेषामभावात् । प्रमेयोत्थमनुमान-
मेव बाधकम्; दोषसहकारि चेन्द्रियमविद्यमानसामान्यप्रतिभासमेव विज्ञानं जन-
यति शुक्तिकायामिव रजतज्ञानमित्याशङ्क्याह—**सर्वेषामि**त्यर्धेन ।


[1]: बाधे च. चौ. मु.

[2]: दोषभेदेन. चौ. मु.

[3]: तत्र न बाध. चौ. अनन्त. मु

[4]: बाधप्रत्ययविज्ञान. मा.

<pb n="194"/>
न हि कारणदुष्टत्वबुद्धिस्तत्र बलीयसी ॥ ८ ॥  

जात्यादिषु यदा जाता बुद्धिः पश्चादसम्भवात् ।  
नाश्यते युक्तिभिस्तत्र व्यक्तमन्योन्यसंश्रयम् ॥ ९ ॥  

स्वतः प्रामाण्यतश्चात्र निर्णयोऽस्तित्वबोधनात् ।  
तद्रूपप्रत्ययोत्पत्तेस्तदसद्वादिनामपि ॥ १० ॥  

युक्तं यद्रजतज्ञानस्य ‘नेदं रजतम्’ इत्यभावज्ञानं बाध[1]कमुपगतम्, उप-
रत एव प्रत्यक्षे तस्योत्पद्यमानत्वात्; सामान्यज्ञानं तु सर्वदा सर्वेषां चोत्पद्यत इति
प्रमेयत्वानुमानानुमेयमपि कारणदोषज्ञानं प्रत्यक्षविरोधाद् दुर्बलं तदाह—<q>न
ही</q>त्यर्धेन ॥



न च तस्य प्रत्यक्षाभासत्वेन विरोधः, इतरेतराश्रयप्रसङ्गादित्याह—
**जात्यादिष्विति** । सिद्धे हि प्रमेयविज्ञानस्य प्रामाण्ये प्रत्यक्षाभासत्वम्, प्रत्यक्षा-
भासत्वाच्च अनुमानं प्रमाणमिति ॥



ननु च त्वत्पक्षेऽपि सिद्धेऽनु[2]मानाप्रामाण्ये प्रत्यक्ष[3]स्य प्रामाण्यम्, सिद्धे च
प्रत्यक्षस्य प्रामाण्येऽनुमा[5]नस्याप्रामाण्यमितीतरेतराश्रयमेवेत्याशङ्क्याह—<q>स्वतःप्रा-
माण्यतश्चात्रेति</q> । [6]त्वत्पक्षे परतः प्रामाण्यात् तथा; अस्मत्पक्षे तु स्वत एव बोध-
कत्वेन सामान्यावयविज्ञानं प्रामाणम्, न [7]प्रमेयविकल्पोत्थानुमानगताप्रामाण्यात् ।
न तु प्रमेयविकल्पोत्थानुमानं मुक्त्वा तदसतत्त्वामितिवत् तदभावज्ञानमात्रं बाधकम्,
तदानीमपि सर्वेषां सर्वदा सामा[8]न्यावयविज्ञानस्योत्पद्यमानत्वादिति ॥


<trailer>इति भट्टोम्बेकविरचितायां तात्पर्यटीकायां
वृत्तिकारग्रन्थः समाप्तः ॥</trailer>
[1]: कमुपरतमुपः मा.

[2]: मानप्रामा. मा.

[3]: स्याप्रामा. मा.

[4]: स्याप्रामा. मा.

[5]: नस्य प्रामा. मा

[6]: omitted त्वत्पक्षेपरतः प्रामाण्यात्. मा.

[7]: प्रामेयं च सविक. मा.

[8]: मान्यस्यावयवि. मा.

<pb n="195"/>

## निरालम्बनवादः

प्रमाणत्वाप्रमाणत्वे पुण्यपापादि तत्फलम् ।  
विध्यर्थवादमन्त्रार्थनामधेयादिकल्पना ॥ १ ॥  

सर्वेषु लक्षणेष्वेवं स्वप्रमाणगणैः स्थितिः ।  
वचनव्यक्तिभेदेन पूर्वसिद्धान्तपक्षता ॥ २ ॥  

कर्मभ्यः फलसम्बन्धः पारलौक्यैह[1]लौकिकः ।  
सर्वमित्याद्ययुक्तं स्यादर्थशून्यासु बुद्धिषु ॥ ३ ॥  

तस्माद् धर्मार्थिभिः पूर्वं प्रमाणैर्लोकसंमतैः ।  

“ननु सर्व एव निरालम्बनः [2]स्वप्नवत् प्रत्ययः” इत्यदिना शून्यवादपर्य-
न्तेन बाह्यार्थाभावमाशङ्क्य तत्सद्भावं प्रतिपादयति भाष्यकारः । तत्र बाह्यार्थप्रति-
पादनस्य स्वतन्त्रोपयोगितां दर्शयितुमाह वार्तिककारः—**प्रमाणत्वेति** त्रयेण ।
श्लोकत्रयेऽत्रायमभिप्रायः—बाह्यार्थाभावे प्रमाणतदाभासव्यवस्था न स्यात्, स्वांशा-
लम्बनस्यैव सर्वत्र विद्यमानत्वादिति । नाप्यर्थक्रियासंवादसद्भावेन प्रमाणतदाभास-
व्यवस्था, स्वप्नावस्थायामुदकज्ञाने मणिबुद्धावर्थक्रियासंवाददर्शनात् । नाप्यविच्छिन्न-
वासनाजनितत्वेन प्रामाण्यं विच्छिन्नवासनाजनितत्वेन चाप्रामाण्यमिति व्यवस्था,
विज्ञानवादिनस्तद्व्यतिरिक्तवासनाभावात् । [3]न च परिभाष्या; लोके हि संवाद-
विसंवादाधीने प्रामाण्याप्रामाण्ये । तयोश्च बाह्यार्थसदसद्भावाधीनत्वम् । तथा धर्मा-
धर्मयोः स्वर्गनरकयोश्च तत्फलयोर्बाह्यार्थभावे सद्भावो न स्यात् । विध्यर्थवादमन्त्र-
नामधेयकल्पना शब्दान्तरादिषट्केन च यद्भेदप्रतिरपादनम् श्रुत्यादिभिश्च तादर्थ्य-
प्रतिपादनम् स्वर्गादिभावनायां च धात्वर्थस्य करणत्वमुपपदार्थस्य च तादर्थ्यं [4]यच्च
नियोज्यविशेषणस्य स्वर्गवृष्ट्यादेरैहिकामुष्मिकफलत्वम्, तत् सर्वमेवमादि बाह्या-
र्थाभावे न स्यात—इति श्लोकत्रयार्थः ॥



इदानीं बाह्यार्थप्रतिपादनस्य स्वतन्त्रोपयोगितामुक्तामुपसंहरति—<q>तस्मा-
दिति</q> । लोकसंमतैः प्रमाणैरर्थसद्भावः पूर्वमनुष्ठानार्थिभिः प्रतिपादनीयः । क्रिया-
शब्दश्चात्रानुष्ठानवाची ॥


[1]: लौकिके. चौ. मु.

[2]: Omitted स्वप्नवत्. मा.

[3]: Omitted न च. मा.

[4]: यश्च. मा.

<pb n="196"/>
अर्थस्य सदसद्भावे यत्नः कार्यः क्रियां प्रति ॥ ४ ॥  

यदा संवृतिसत्येन सर्वमेतत् प्रकल्प्यते ।  
ज्ञानमात्रेऽपि कस्माद्वो वृथाग्राहोऽर्थकल्पने ॥ ५ ॥  

संवृतेर्न तु सत्यत्वं सत्यभेदः कुतो न्वयम् ।  
सत्यं चेत् संवृतिः केयं मृषा चेत् सत्यता कथम् ॥ ६ ॥  

सत्यत्वं [1]न तु सामान्यं मृषार्थपरमार्थयोः ।  
विरोधान्न हि वृक्षत्वं सामान्यं वृक्षसिंहयोः ॥ ७ ॥  

तुल्यार्थत्वेऽपि तेनैषां मिथ्यासंवृतिशब्दयोः ।  
वञ्चनार्थ उपन्यासो लालावक्त्रासवादिवत् ॥ ८ ॥  

नास्तिक्यपरिहारार्थं संवृतिः कल्पनेति च ।  

ननु बाह्यार्थभावेऽपि सांवृतमर्थमङ्गीकृत्य प्रामाण्याप्रामाण्यव्यवहारो धर्मा-
धर्मोपदेशश्च घटत एवेति चोदयति—**यदेति** । तदुक्तम्—



“द्वे सत्ये समुपाश्रित्य बुद्धानां धर्मदेशना ।  
लोके संवृति[2]सत्यं च सत्यं च परमार्थतः”॥   इति ।

तच्चैतदात्माद्वैतवादिभिरपीष्टमेव बाह्यार्थप्रपञ्चमिथ्यात्वं वदद्भिः ॥



तदेतत् सत्याद्वयाभावेन निराकर्तुमाह—**संवृतेरिति** श्लोकद्वयेन । न हि
संवृतिपरमार्थव्यक्त्योः [3]सत्यत्वं नाम सामान्यम्, एकत्र विरोधादन्यत्र च
पौनरुक्त्यप्रसङ्गादित्यर्थः ॥



तुल्यार्थत्वेऽपि मिथ्यासंवृतिशब्दयोः [4]प्रतारणार्थोऽयं सद्धर्मे संवृतिसत्य-
त्वोपन्यासः लाला वक्त्रासवः पीयते इतिवदित्याह—**तुल्यार्थत्वेऽपीति** ॥



नास्तिक्यपरिहारार्थं च सांवृतकाल्पनिकोपन्यासः; परमार्थतस्तु निर्वस्तुके
विज्ञानादभिन्ने [5]जगति नैव किञ्चित् भवति; किं हि तदा केन कल्प्यते
इत्याह—**नास्तिक्येति** ॥


[1]: नच. चौ. मु.

[2]: लोकसंवृत्तिसत्यत्वम्. मा.

[3]: सत्यं नाम. मा.

[4]: प्रकारणार्थः. मा.

[5]: न्नत्वे जगतो नैव भवति. मा.

[6]: कल्पते. मा.

<pb n="197"/>
कल्पनापि त्वभिन्नस्य नैव निर्वस्तुके भवेत् ॥ ९ ॥  

तस्माद् यन्नास्ति नास्त्येव यत्त्वस्ति परमार्थतः ।  
तत् सत्यमन्य[1]न्मिथ्यैव च सत्यद्वयकल्पना ॥ १० ॥  

[2]स्वप्नोपभोगवच्चापि योपभो[3]गस्य कल्पना ।  
तन्निवृत्त्यर्थमेवेह परमार्थे प्रयत्यते ॥ ११ ॥  

न हि स्वप्नसुखाद्यर्थं धर्मे कश्चित् प्रवर्तते ।  
यादृच्छिकत्वात् स्वप्नस्य तूष्णीमास्येत पण्डितैः ॥ १२ ॥  

परमार्थ[4]फलप्राप्तिमिच्छद्भिस्तेन यत्नतः ।  
प्रतिपत्तिर्विधातव्या युक्तिभिर्बाह्य[5]वस्तुनि ॥ १३ ॥  

तत्रार्थशून्यं विज्ञानं योगाचाराः समाश्रिताः ।  
तस्याप्यभावमिच्छन्ति ये माध्यमिकवादिनः ॥ १४ ॥  

इदानीं विरोधपौनरुक्त्योक्तमेव स्तयद्वयाभावमुपसंहरति—**तस्मादिति** ॥



ज्योतिष्टोमादिफलानां च स्वप्नोपभोगतुल्यत्वनिरासार्थं परमार्थसत्यतायां
प्रयत्यते[6]; सांवृते तु फलोपभोगे न कथञ्चन बुद्धिपूर्वकारी तत्साधने प्रवर्तेत,
तस्य यदृच्छयैव कदाचिदुत्पत्तेरिति श्लोकद्वयेनाह—**स्वप्नोपभोगेति** ॥



अनन्तरोक्तमुपसंहरति—**परमार्थेति** ॥



अत्र भाष्यकारेण योगाचारदर्शनमेव पूर्वपक्षीकृतम्, अर्थसदसद्भाववि-
चारात् । यदि माध्यमिकदर्शनं पूर्वपक्षीकृतमभिप्रेतं स्यात, तदा विज्ञानसदसद्भाव-
विचार एव क्रियेत; नार्थसदसद्भावविचारः । तत्प्रदर्शनार्थं दर्शनद्वयमुपन्यस्यति
वार्तिककारः—**तत्रार्थशून्यमिति** ॥


[1]: अन्यन्मिथ्येति. चौ. मु.

[2]: स्वप्नादिभोग. चौ. मु.

[3]: गत्वकल्पना. चौ. मु.

[4]: फलावासि. चौ. मु.

[5]: वस्तुषु. चौ. मु.

[6]: प्रत्यत्यते. मा.

<pb n="198"/>

तत्र बाह्यार्थशून्यत्वं तुल्यं तावद् द्वयोरपि ।  
[1]निवर्त्यार्थं ततो ज्ञाने तद्वत्संवृति[2]कल्पनात् ॥ १५ ॥  

तस्मात् साधारणत्वेन तन्मूलत्वेन चाप्ययम् ।  
बाह्यार्थसदसद्भावे यत्नो भाष्यकृता कृतः ॥ १६ ॥  

बाह्यार्थापह्नवे द्वैतमेकोऽर्थस्य परिक्षणात् ।  
प्रमाणमाश्रितश्चैकस्तत्रास्तां यः प्रमेयतः ॥ १७ ॥  

[3]प्रमाणतस्तु मूलत्वादिहेदानीं [4]विचार्यते ।  

ननु माध्यमिकवादिनोऽपि नैव ग्राह्यग्राहकविकल्पशून्यतां [5]स्वशब्देनाहुः ।
अतः कथमुच्यते “तस्याप्यभावमिच्छन्ति” इति ? अत्रायमभिप्रायः—निराकृते
ह्यनुभाव्य आकारेऽनुभाव्या[6]भावेनानिष्टमप्यनुभवस्यासत्त्वं बलादापद्यत इति ॥



तत्र निराकार्यत्वे समानेऽपि योगाचारमाध्यमिकदर्शनयोर्यद्योगाचारदर्शन-
मेव पूर्वपक्षितम्, तत्र प्रयोजनमाह—**तत्र बाह्यार्थेति** श्लोकद्वयेन । बाह्यार्थाभावो
ह्युभयदर्शनसाधारणः । अतस्तस्मिन्निराकृते योगाचारदर्शनवन्माध्यमिकदर्शनमपि
निराकृतमेव भवति, तन्मूलत्वात्; अनुभाव्याभाव एवानुभवाभावे मूलम् ।
तस्मादर्थसदद्भाव एव विचारितः, न ज्ञानसदसद्भावः । स च यद्यपि बौद्धैर्बा-
ह्यार्थाभावः प्रमेयपरीक्षया प्रमाणवृत्त्यशक्त्या प्रतिपादितः; तथापि प्रमेय[7]परीक्षां
परित्यज्य प्रमाणविचार एवाङ्गीकृतः तन्मूलत्वात प्रमेयस्य । यदि बाह्यार्थग्राहकत्वेन
प्रवर्तन्ते प्रत्यक्षादयः, ततः प्रमेयविकल्पानां तद्विरुद्धत्वादप्रामाण्यम्; अथ न
प्रवर्तन्ते, ततः प्रमेयाभावादेव कुतस्तद्विकल्प इत्याह—<q>बाह्यार्थापह्नव इति
सार्धेन</q> ॥


[1]: निवृत्त्यास्य. चौ. अनन्त. मु.

[2]: कल्पना. चौ. अनन्त. मु.

[3]: प्रमाणस्थस्तु. चौ. अनन्त. मु.

[4]: परीक्ष्यते. चौ. अनन्त. मु.

[5]: न्यां स्वच्छशब्देनाह. मा. (स्वच्छं शब्देन ?)

[6]: भावेन नष्टम. मा.

[7]: परीक्षायाम्. मा.

<pb n="199"/>
प्रस्तुतः स द्विधा चात्र प्रथमं त्वनुमानतः ॥ १८ ॥  

प्रत्यक्षबाधेन चोक्ते पश्चात् तच्छ[1]क्त्यपेक्षणात् ।  
तत्रानुमानमाहेदं नन्वित्यस्य च सङ्गतिः ॥ १९ ॥  

तत्संप्रयोगजं [2]नान्यत् प्रत्यक्षमिति भाषितम् ।  
तत्रेन्द्रियार्थसम्बन्धभेदो न परमार्थतः ॥ २० ॥  

कल्पितः संप्रयोगस्तु स्वप्नादावपि विद्यते ।  

ननु बाह्यार्थाभाववद् विज्ञानाभावोऽप्यत्र शङ्कित एव “शून्यस्तु”
इत्यादिना; तत् कथं योगाचारदर्शनमेवात्र पूर्वपक्षीकृतम्, न माध्यमिकदर्शन-
मित्याशङ्कयाह—**प्रस्तुत इति** द्व्यर्धेन । “शून्यस्तु” नानेन माव्यमिकदर्शनं
पूर्वपक्षितम्; न ह्यत्र ज्ञानाभावः प्रतिपादयितुमभिप्रेतः किं तर्हि ? अर्थाभाव एव,
“अतस्तद्भिन्नमर्थरूपं नाम न किञ्चिदस्तीति पश्यामः” इति पूर्वपक्षोपसंहारात् । स
एव तु बाह्यार्थाभावः प्रथममनुमानेन प्रतिपादितः— “ननु सर्व एव निरालम्बनः
प्रत्ययः” इत्यादिना । पुनस्तस्य प्रत्यक्षविरोधरूपं दूषणमुक्तम्—“ननु जाग्रतो
बुद्धिः सुपरिनिश्चिता कथं विपर्यसिष्यति” इत्यादिना । ततः प्रत्यक्षस्य बाह्येऽर्थे
प्रवृत्तिशक्तिर्नास्तीति प्रत्यक्षविरोधपरिहारेण पुनरुपक्रान्तं पूर्वपक्षवादिना “शून्यस्तु ।
कथम् ? अर्थज्ञानयोराकारभेदं नोपलभामहे” इत्यादिना । पुनः प्रत्यक्षविरोध एव
समर्थितः सिद्धान्तवादिना “स्यादेतदेवम्, यद्यर्थाकारा बुद्धिः” इत्यादिना ।
तदनेनैतद् दर्शयति—एकमेवेदं वादस्थानकम् इति । “प्रथमं त्वनुमानतः”
इत्युक्तम् । किं पनुस्तदनुमानमित्याशङ्क्याह—**तत्रानुमानमाहेदं नन्विति** ।
“ननु सर्व एव” इस्यादिभाष्यमनुमानप्रतिपादकमित्यर्थः । कः पुनरस्य भाष्यस्य	
पूर्वेण सह सम्बन्ध इत्याशङ्क्याह—**अस्य च सङ्गतिरिति** सशेषेण श्लोकद्वयेन ।
तत्संप्रयोगजं रजते रजतज्ञानं प्रत्यक्षम्, अतत्संप्रयोगजम् तु शुक्तिकायां रजत-
ज्ञानमिति यदुक्तम्, तस्य चायमाक्षेपः “ननु सर्व एव” इति । बाह्यार्थाभावा-
दिन्द्रियार्थसम्बन्धः पारमार्थिको न क्वचिदस्ति, सांवृतस्तु सर्वत्रास्तीत्यभिप्रायः ।


[1]: अवक्षेणात्. चौ. अनन्त. मु.

[2]: नाम पत्यक्ष. चौ. अनन्त. मु.

<pb n="200"/>
तदतद्योग[1]जत्वस्य विभागस्तेन दुर्लभः ॥ २१ ॥  

मिथ्यात्वं यद् द्विधैवोक्तं नान्यथेत्यत्र चोच्यते ।  
सर्व[2]स्यैव हि मिथ्यात्वे किं विशेषोऽभिधीयते ॥ २२ ॥  

स्तम्भादिप्रत्ययो मिथ्या प्रत्ययत्वात् तथा हि यः ।  
प्रत्ययः स मृषा दृष्टः स्वप्नादिप्रत्ययो यथा ॥ २३ ॥  

सिद्ध[4]साधनता चांशे दृष्टान्ताभाव एव च ।  
मा भूतामेवशब्दश्च व्यर्थोऽशेषप्रसाधने ॥ २४ ॥  

सर्व एवेति तेनात्र जाग्रद्बुद्धिपरिग्रहः ।  
स्वांशाभ्युपगमाच्चापि बाह्याग्राह्यनिवारणम् ॥ २५ ॥  

“यस्य च दुष्टं करणं यत्र च मिथ्येति प्रत्ययः, स एवासमीचीनः” इति तदुक्तम्,
तस्य चायमाक्षेपः “ननु सर्व एव” इतीत्याह—**मिथ्यात्वमिति** ॥



इदानीं भाष्यकारप्रतिपादितस्यानुमानस्य पक्षहेतुदृष्टान्तं दर्शयितुमाह—
**स्तम्भादिप्रत्यय इति** ॥



अत्र भाष्यकारेण पक्षधर्मप्रतिपादनवेलायाम् “जाग्रतोऽपि स्तम्भः”
इत्यादि धर्मविशेषणमुपात्तम्; तस्य फलं वार्तिककारः प्रदर्शयितुमाह—<q>सिद्ध-
साधनतेति</q> सार्धेन प्रत्ययमात्रस्य पक्षत्वे स्वप्नादिप्रत्ययानां निरालम्बनत्वाभ्युप-
गमादंशे सिद्धसाध्यता, सर्वेषां च पक्षत्वे सपक्षाभावात् दृष्टान्ताभावः; एवशब्दश्च
“ननु सर्व एव” इत्यत्र भाष्ये प्रत्ययमात्रस्य निरालम्बनत्वे साध्ये व्यवच्छेद्याभावा-
दनर्थकः स्यात्; यदि हि स्वप्नादिप्रत्ययानां निरालम्बनत्वमुभयवादिसिद्धं स्यात्,
तदैवमुच्यते । किमिदमुच्यते स्वुप्नादिप्रत्ययानामेव निरालम्बनत्वम् ? सर्व एव तु
निरालम्बनाः—इति । तज्जाग्रत्प्रत्ययानामेव निरालम्बनत्वं साध्यत इति सिद्धसाध्य-
तापरिहारार्थम् । साध्यधर्मं निरालम्बनत्वं विशिनष्टि—**स्वांशाभ्युपगमाच्चापी**त्यर्धेन ॥


[1]: जन्यस्य, चौ. अनन्त. मु.

[2]: स्यैव च. अनन्त. मु.

[3]: विशिष्यामि. चौ. अनन्त. मु.

[4]: साधनमावांशे. चौ. अनन्त, मु.

<pb n="201"/>

प्रत्ययस्येति साध्यांशव्याप्तहेतुनिदर्शनम् ।  
हेतुश्चोपनयेनात्र जाग्रतोऽपीति दर्शितः ॥ २६ ॥  

विवक्षाभावतश्चात्र व्यतिरेको न कथ्यते ।  
सामान्यस्य च हे[1]तुत्वं न स्यात् पक्षैकदेशता ॥ २७ ॥  

जाग्रज्ज्ञाने विशेषोऽयं यतः सुपरिनिश्चयः ।  
बाह्यालम्बनसम्बन्धो न प्रसिद्धः परं प्रति ॥ २८ ॥  

तस्माद्यद् भाष्यकारेण दत्तमुत्तरमत्र तु ।  

कतमेन पुनरत्र भाष्येण दृष्टान्तः प्रतिपादितः, केन वा हेतुरित्याह—
**प्रत्ययस्येति** । “प्रत्ययस्य हि निरालम्बनता स्वभाव उपलक्षितः स्वप्ने” इत्यनेन
प्रत्ययत्वस्य हेतोर्निरालम्बनत्वेन साध्येन व्याप्तिं स्वप्नादावुपसंहृतां दर्शयति ।
“जाग्रतोऽपि स्तम्भ इति” इत्यनेनापि प्रत्ययत्वस्य पक्षधर्मतामाह ॥



ननु सालम्बने प्रत्ययत्वं नास्ति—इत्यपि वक्तव्यम्; न चोक्तमित्याश-
ङ्क्याद—**विवक्षाभावत** इत्यर्धेन । ननु प्रत्ययानां निरालम्बनत्वे साध्ये प्रत्य-
यत्वात्—इत्ययं हेतुः पक्षैकदेशत्वादसिद्धः पक्षधर्मत्वेनेत्याशङ्क्याह—<q>सामान्य-
स्ये</q>त्यर्धेन । प्रत्ययस्वलक्षणानां पक्षत्वम्, प्रत्ययस्य च सामान्यस्य हे[2]तुत्वेनोपादा-
नमित्यर्थः ॥



“ननु जाग्रतो बुद्धिः सुपरिनिश्चिता कथं विपर्यसिष्यति?” इत्यादि
सिद्धान्तभाष्यं केचिदेवं व्याचक्षते—पूर्वपक्षावाद्युक्तस्यानुमानस्यानुमानबाधं प्रति-
ज्ञायाः किल दर्शयति भाष्यकारः—बाह्यार्थालम्बना जाग्रत्प्रत्ययाः, सुपरिनिश्चि-
तत्वात्—इति । तदेतद् दूषयितुमाह वार्तिककारः—**जाग्रदिति** । वैलक्षण्यमात्रं
त्विदमुक्तं स्वप्नप्रत्ययेन जाग्रत्प्रत्ययानाम्, न तु सुपरिनिश्चितत्वं बाह्यालम्बनव्याप्तं
परस्य सिद्धमित्यर्थः ॥



तस्मान्नेदमुत्तरमुत्तराभासं त्विदमित्याह—**तस्मादिति** । यदि स्वप्नप्रत्यय-
साधर्म्यात् प्रत्य[3]यत्वात् निरालम्बनत्वं स्तम्भादिप्रत्ययानाम्, तदा स्वप्नप्रत्ययवैध-
र्म्यात् सुपरिनिश्चितत्वात् सालम्बनत्वं किमिति न भवतीत्यर्थः ॥


[1]: तुत्वात्कस्मात्पक्षै. चौ. मु. त्वान्न स्यात्पक्षै. अनन्त. मु.

[2]: तुत्वेनोपपादन. मा.

[3]: यत्त्वं निरा. मा.

<pb n="202"/>
विकल्पसमता वा स्याद् वैधर्म्यसमतापि वा ॥ २९ ॥  

दुष्टत्वात् पूर्वपक्षस्य जात्युक्तिः कैश्चिदाश्रिता ।  
प्रतिज्ञादोषमेवाहुः केचित् प्रत्यक्षबाधनम् ॥ ३० ॥  

शक्ष्यामो यदि विस्पष्टं स्वांशग्राह्यनिवारणम् ।  
तदा ते शुद्ध एव स्यात् पक्षो ग्राह्यनिवारणः ॥ ३१ ॥  

प्रत्यक्षादेश्च विषयो बाह्य एवा[1]वतिष्ठते ।  
तन्निषेधकृ[2]तस्तस्मात् तैर्भवेत पक्षसाधनम् ॥ ३२ ॥  

सुनिश्चयेन चैतेषां बाधकप्रत्ययादृते ।  
प्रमाणाभासता नास्तीत्येतस्मात् कथ्यते [3]बलम् ॥ ३३ ॥  

[4]अप्रमाणगृहीतेऽर्थे प्रतिषेधो हि युज्यते ।  
गृहीतमात्रबाधे तु स्वपक्षोऽपि न सिध्यति ॥ ३४ ॥  

अत्र केतिदाहुः—दुष्टत्वेन पूर्वपक्षस्य [5]जातिप्रयोग एवायमुत्तरत्वेन भाष्य-
कारस्याभिप्रेत इत्याह—**दुष्टत्वादि**त्यर्धेन । अन्ये त्वाहुः—पक्षबाध एवायमनेन
प्रत्यक्षेणोक्तः, न पुनरनुमानेनेत्याह—**प्रतिज्ञेति** सार्धद्वयेन । प्रत्यक्षादिविषयनिषे-
धकस्यानुमानस्य तैरेव प्रत्यक्षादिभिर्निराकरिष्यमाणस्वांशालम्बनैर्बाध इत्यर्थः ॥



सुपरिनिश्चितग्रहणं च बाधकप्रत्ययनिवृत्त्यर्थम्, न तु प्रत्यक्षादिनां बाह्या-
लम्बनत्वासिद्धौ लिङ्गम्ः स्वत एव तेषां बाह्यामा[6]लम्बनमनात्मतया नीलस्य प्रतिभा-
सनादित्याह—**सुनिश्चयेनेति** । अप्रमाणगृहीते चार्थे [7]बाधो युक्तः, गृहीतमात्र-
बाधे तु भवत्प्रयुक्तस्याप्यनुमानस्य बाधात् स्वपक्षसिद्धिरपि न प्राप्नोतीत्याह—
**अप्रमाणगृहीतेऽर्थ इति** ।


[1]: वशिष्यते. अनन्त. मु.

[2]: तस्य तै. चौ. अनन्त. मु.

[3]: तेऽनुमा. मा.

[4]: दुष्टज्ञानगृहीतार्थप्र. चौ. अनन्त. मु.

[5]: जातिप्रत्ययोग. मा.

[6]: लम्बनमनामतया. मा.

[7]: बोधः मा.

<pb n="203"/>

अग्राह्यत्वाच्च भेदेन विशेषणविशेष्ययोः ।  
अप्रसिद्धोभयत्वं वा वाच्यमन्यतरस्य वा ॥ ३५ ॥  

वक्तृश्रोत्रोश्च यज्ञानं विशेषणविशेष्ययोः ।  
तन्निरालम्बनत्वेन स्ववाग्बाधो द्वयोरपि ॥ ३६ ॥  

सम्भवो [1]न हि भेदस्य विशेषणविशेष्ययोः ।  
तस्मान्निरूपणं नास्ति प्रतिज्ञार्थस्य शोभनम् ॥ ३७ ॥  

निरालम्बनता नाम [2]किञ्चिद् वस्तु न गम्यते ।  
[3]तेनैतद् व्यतिरेकादौ प्रश्नो नैवोपपद्यते ॥ ३८ ॥  

एवं तावत् भाष्यकारोक्तमभिधायेदानी[4]मात्मीयं प्रतिज्ञादोषमाह—<q>अग्रा-
ह्यत्वाच्च भेदेनेति</q> । विशेषणविशेष्ययोर्यज्ज्ञानं तस्यापि प्रत्ययत्वेन निरालम्बनत्वात्
तयोर[5]प्रसिद्धिः । ततश्चाप्रसिद्धविशेषणत्वमप्रसिद्धविशेष्यत्वमप्रसिद्धोभयत्वं वा
यथेष्टं वक्तव्यम् । श्लोके च विशेषणविशेष्यशब्दौः धर्मधर्मिप्रतिपादकत्वेन द्रष्टव्यौ ॥



स्ववचनविरोधश्चेत्याह—**वक्तृश्रोत्रोरिति** । द्वयोरपि धर्मधर्मिणोर्यज्ज्ञानं
[6]तस्यापि प्रत्ययत्वेन निरालम्बनत्वात् न प्रत्ययो नापि निरालम्बनत्वमित्यर्थः ॥



न च भव[7]त्पक्षे विज्ञानव्यतिरिक्तं निरालम्बनत्वम्, विज्ञानव्यतिरिक्तस्य
वस्त्वन्तरस्याभावात्; अव्यतिरेकपक्षेऽप्येकत्वात् प्रतिज्ञा[8]भावः; यतो धर्मिधर्म-
विशिष्टः प्रतिज्ञार्थः; “प्रसिद्धो धर्मी प्रसिद्धविशेषणविशिष्टतया” इति वचनादि-
त्याह—**सम्भव इति** ॥



नन्ववस्तुत्वान्निरालम्बनत्वस्य कुतो व्यतिरेकाव्यतिरेकविकल्पाविति चोद-
यति—**निरालम्बनतेति** ।


[1]: न च. चौ. अनन्त. मु.

[2]: न किञ्चिद्वस्तु गम्यते. चौ. अनन्त. मु.

[3]: तेन तद्व्यति. चौ. अनन्त. मु.

[4]: मात्भीयप्रति. मा.

[5]: प्रसिद्धेः. मा.

[6]: तस्याप्यप्रत्ययत्वमेव. मा.

[7]: पक्षेऽपि ज्ञान. मा.

[8]: भावस्ततः. मा.

<pb n="204"/>

यद्यवस्तु कथं त्वस्मांस्त्वं बोधयितुमिच्छसि ।  
बुध्यसे वा स्वबुद्ध्या त्वं कल्पिता त्वथ साध्यते ॥ ३९ ॥  

असतः कल्पना कीदृक् क्लृप्तौ वस्तु प्रसज्यते ।  
कथमिष्टमभावे चेद् वस्तु सोऽपीति वक्ष्यते ॥ ४० ॥  

तथा प्रत्यय इत्येष कर्म भावादि वा [1]वदेत् ।  
भावादिषु विरोधः स्यात् कर्म चेत् सिद्धसाधनम् ॥ ४१ ॥  

प्रत्याय्यस्य हि रूपादेर्निरालम्बनतेष्यते ।  
अविज्ञानात्मकत्वेन किञ्चिन्नालम्बते ह्यसौ ॥ ४२ ॥  

कर्तृत्वे करणत्वे वा पक्षत्वं शब्दयोरपि ।  

तत् परिहरति—**यदीति** सपादार्धेन । कथमवस्तुनो बोधोत्पादकत्वमि-
त्यर्थः । ‘कल्पिता त्वथ साध्यते’ इति चेत् तत्राह—**असत** इत्यर्धेन । सदे-
वान्याकारेण कल्प्यत इत्यर्थः । कथमभावस्यावस्तुनस्त्वत्पक्षेऽपि बोधोत्पादकत्वमिति
चोदयति—**कथमिष्टमभावे चेदिति** । तत्र परिहारमाह—<q>“वस्तु सोऽपीति
वक्ष्यते” इति</q> । अभावस्याप्यभावग्रन्थे वस्तुत्वं प्रदिपादयिष्यामः ॥



एवं तावत् साध्यधर्मं निरालम्बनत्वं विकल्प्याधुना धर्मिणं विकल्पयितु-
माह—**तथेति** । धर्मिनिर्देशको हि प्रत्ययशब्दः कर्मसाधनो वा स्यात् प्रतीयत इति,
भावसाधनो वा प्रतीतिरिति, कर्तृसाधनो वा प्रत्येतीति, करणसाधनो वा प्रतीय-
तेऽनेनेति ? तत्र भावकर्तृकरणसाधनपक्षे स्ववचनविरोधः । कर्मसाधनपक्षे च
सिद्धसाध्यतेत्यर्थः ॥



तत्र कर्मसाधनपक्षे सिद्धसाधनत्वं यत् प्रतिज्ञातं तत् प्रदर्शयितुमाह—
**प्रत्याय्यस्येति** । कर्मसाधनोऽयं प्रत्ययशब्दो रूपादीन्यपि प्रतिपादयति । तेषां
चाविज्ञानात्मकत्वान्निरालम्बनत्वमिष्टमेवेति सिद्धसाध्यता ॥



अपि च, कर्तृकरणसाधनोऽयं प्रत्ययशब्दो धर्मधर्मिनिर्देशकमपि शब्दं प्रति-
पादयेत्; शब्दस्य च निरालम्बनत्वमर्थाप्रतिपादकत्वम्; ततश्च साधनावसरे पक्षा-
नुक्तिर्नाम दोष इत्याह—**कर्तृत्व इति** ॥


[1]: भवेत्. चौ. अनन्त. मु.

<pb n="205"/>
तन्निरालम्बनत्वेन पक्षाभावः प्रसज्यते ॥ ४३ ॥  

प्रत्याय्येन च भिन्नेन विना कर्त्राद्यसम्भवः ।  
प्रत्यये तन्निमित्ते वा बाधः स्ववचनेन ते ॥ ४४ ॥  

अथापि रूढिरूपेण प्रत्ययः स्यात् तथापि तु ।  
ग्राहकं वस्तु सिद्धं नः प्रत्ययोऽन्यस्य वस्तुतः ॥ ४५ ॥  

तमभ्युपेत्य पक्षश्चेदभ्युपेतं विरुध्यते ।  
विशेष्यस्याप्रसिद्धिश्च तवास्माकमतादृशे ॥ ४६ ॥  

आत्मधर्मस्वतन्त्रत्वकल्पनेऽपि तथा भवेत् ।  
न च प्रत्ययमात्रत्वं किञ्चिदस्त्यनिरूपणात् ॥ ४७ ॥  

इदानीं “भावादिषु विरोधः स्यात्” इति यदुक्तं तद् दर्शयितुमाह—
**प्रत्याय्येनेति** । व्यतिरिक्तवस्तुग्राहकं प्रत्यायशब्देन धर्मिणं निर्दिश्य तस्य निरा-
लम्बनत्वमप्रत्यायकत्वं साध्यत इति स्ववचनविरोधः ॥



अथ रूढ्यायं प्रत्यायशब्दोऽमुमर्थं प्रतिपादयति, तस्य धर्मित्वम्, तत्राभ्यु
पगमविरोधिनी प्रतिज्ञेत्याह—**अथापि रूढिरूपेणेति** सार्धेन । व्यतिरिक्तवस्तुग्राहके
प्रत्ययशब्दो लोके रूढ इत्यर्थः ।



अपि च व्यतिरिक्तालम्बनस्य च प्रत्ययस्य धर्मित्वम्, स्वांशालम्बनस्य वा ?
तत्र पूर्वस्मिन् पक्षे तवाप्रसिद्धविशेषणः पक्षः; उत्तरपक्षेऽपि ममेत्याह—<q>विशे-
ष्यस्ये</q>त्यर्धेन ॥



तथात्मधर्मस्य वा प्रत्ययस्य धर्मित्वं स्यात् स्वतन्त्रस्य वा ? तत्रात्मधर्मत्वे
तवाप्रसिद्धविशेष्य पक्षः; स्वतन्त्रपक्षेऽपि मीमांसकस्येत्याह—**आत्मधर्मे**त्यर्धेन ।
न चोभयधर्मरहितस्य प्रत्ययमात्रस्य धर्मित्वम्, तस्यानिरूपणादित्याह—**ने**त्यर्धेन ॥



ननु धर्मिणि विकल्प्यमानेऽनुमानोच्छेदः; गोशब्दस्यापि हि नित्यत्वं साध्य-
मानं बुद्धिरूपस्य वा साध्येत, वर्णात्मकस्य वा ? तत्र बुद्धिरूपत्वे मीमांसकस्याप्रसि-
द्धविशेष्यत्वम्, बुद्धिव्यतिरिक्तवर्णात्मकपक्षे च बौद्धस्य । तस्मादेवं भवतीप्यव-


<pb n="206"/>

शब्दार्थमात्ररूपेण यथान्येषां निरूपणम् ।  
[1]तथापि भवतो न स्याद् वाच्यभेदमनिच्छतः ॥ ४८ ॥  

निरालम्बनता [2]चेह सर्वथा यदि साध्यते ।  
विशेषणाप्रसिद्धिः [3]स्याद् दृष्टान्तश्च न विद्यते ॥ ४९ ॥  

केनचिच्चेत् प्रकरेण निरालम्बनतोच्यते ।  
रसज्ञानस्य रूपादिशून्यत्वात् सिद्धसाधमन् ॥ ५० ॥  

अथ बुद्धिर्यदाकारा तदालम्बनवारणम् ।  
स्वाकारस्याभ्युपेतत्वात् तदभावो विरुध्यते ॥ ५१ ॥  

बाह्यानालम्बनत्वेऽपि बाह्य [4]इत्यग्रहो यदि ।  

गन्तव्यम्—दर्शनभेदेनाभ्युपगतान् धर्मान् परित्यज्य शब्दशब्दवाच्येन रूपेण
[5]धर्मित्वम्; तथेहापि भविष्यति इत्याशङ्क्याह—**शब्दार्थमात्ररूपेणेति** । ममै-
तद्युक्तं व्यतिरिक्तस्य बाह्यस्याभ्युपगमात्, तव तु नेत्यर्थः ॥



एवं साध्यधर्मिणं विकल्प्य पुनरपि साध्यधर्मं निरालम्बनत्वं विकल्पयितु-
माह—**निरालम्बनता चेति** । यदि रसज्ञानस्य सर्वात्मना निरालम्बनत्वं साध्यते,
तदा साध्यविकलत्वं दृष्टान्तस्य; अप्रसिद्धविशेषणश्च पक्षः; यतः सर्वात्मना निरा-
लम्बनत्वं बौद्धस्याप्रसिद्धम्, स्वांशालम्बनत्वाभ्युपगमात् ॥



अथ कथञ्चिन्निरालम्बनत्वं साध्यते, तदा सिद्धसाध्यतेत्याह—<q>केनचि-
दिति</q> ॥



अथ यत्प्रतिभासं विज्ञानमुत्पद्यते, तन्नालम्बत इत्युच्यते, तत्राप्याह—
**अथेति** । स्तम्भप्रतिभासं विज्ञानमुत्पद्यते तस्य विज्ञानत्मतयेष्टत्वात्, तदभावेऽभ्यु-
पगमविरोधः ॥



अथ बाह्यविशिष्टनिरालम्बनत्वसाधानान्नाभ्युपगमविरोधः, तत्राप्याह—
**बाह्येति** । यदि तावत् स्तम्भज्ञानं स्तम्भम् ‘बाह्यः’ इत्येवं नावलम्बत इत्युच्यते,
ततः सिद्धसाध्यत्वम्; न हि स्तम्भज्ञाने बाह्यावभासोऽस्ति ॥


[1]: तथा च भवतो. चौ. अनन्त. मु. भवतो नान्यत्. मा.

[2]: चापि. चौ अनन्त. मु.

[3]: अप्रसिद्धश्चदृ. चौ. अनन्त. मु.

[4]: इत्याग्रहः. अनन्त. मु.

[5]: धर्मत्वम्. मा.

<pb n="207"/>
स्तम्भादौ नैव तद्वुद्धिरित्येवं सिद्धसाधनम् ॥ ५२ ॥  

[1]अथ स्तम्भादिरूपेण निरालम्बनतोच्यते ।  
संवेदनस्य दृष्टत्वात् तद्विरोधः प्रसज्यते ॥ ५३ ॥  

द्विचन्द्रादिषु तुल्यश्चेन्नेन्द्रियाप्राप्तितो हि नः ।  
[2]तत्रानालम्बनोक्तिः स्यान्नार्थसंवित्त्यभावतः ॥ ५४ ॥  

सर्वत्रार्थेन्द्रियाणां नः संयोगसदसत्तया ।  
संवित्तौ विद्यमानायां [3]सदसद्ग्राहिता स्थितिः ॥ ५५ ॥  

भवतस्त्विन्द्रियादीनामभावाद् ग्रहणादृते ।  
[4]नालम्बनस्य हेतुः स्यान्निषेधोऽतो न युज्यते ॥ ५६ ॥  

‘अथापि स्तम्भः’ इत्येवं न गृह्णातीति साध्यते, तत्राप्याह—<q>अथ
स्तम्भादीति</q> । स्तम्भसंवेदनात्मके हि विज्ञाने तदसंवेदनात्मकं निरालम्बनत्वं
साध्यमानं तत्संवेदनाविरुद्धमेव स्यादित्यर्थः ॥



ननु द्विचन्द्रज्ञानं निरालम्बनत्वेनेष्टं मीमांसकैः; तत्र कथं संवेदनविरोधो
न स्यादिति चोदयति—**द्विचन्द्रादिषु तुल्यश्चेदिति** । तत्र परिहारमाह—<q>नेन्द्रि-
याप्राप्तितो हि न</q> इति त्रिपाद्या भ्रान्ताभ्रान्तयोरर्थसंवेदने सत्येव प्रतिभास्येने-
न्द्रियसम्बन्धाभावात् निरालम्बनत्ववाचोयुक्तिः; न प्रतिभासशून्यत्वेनेत्यर्थः ॥



एतदेव विवृणोति—**सर्वत्रेति** ॥



बौद्धस्याप्येवमेव भविष्यतीति चेदित्याशङ्क्याह—**भवत इति** । भवतस्तु
विज्ञानव्यतिरिक्तेन्द्रियार्थसम्बन्धानामभावात् प्रतिभासशू्न्यानात्मकत्वमेव सालम्ब-
नत्वम्, प्रतिभासशू्न्यात्मकत्वं च निरालम्बनत्वम्; ईदृशि च निरालम्बनत्वे
साध्ये संवेदनविरोधः स्यादित्यर्थः ॥


[1]: तथा. अनन्त. मु.

[2]: तत्र नालम्बनोक्ति. मा.

[3]: सदतद्ग्राह्यता. अनन्त. मु.

[4]: नालम्बनत्वहे. चौ. अनन्त. मु.

<pb n="208"/>

बहिर्भावाप्रसिद्धत्वात् तेनानालम्बना मतिः ।  
[1]कथं च साध्यते नैष पक्षो हि ज्ञायते तदा ॥ ५७ ॥  

यथान्यबोधनाशक्तेर्नाप्रसिद्धे विशेषणे ।  
पक्षसिद्धिस्तथैव स्याद् विशेषणविशेषणे ॥ ५८ ॥  

नाप्रसिद्धे पदार्थे हि वाक्यार्थः संप्रतीयते ।  
तत्पूर्वकत्वात् पक्षश्च वाक्यार्थः स्थापयिष्यते ॥ ५९ ॥  

पर्युदासे निषेधे वा व्यतिरिक्तस्य वस्तुनः ।  
प्रमेयत्वाद्यभेदेन जगतः सिद्धसाधनम् ॥ ६० ॥  

यदि चात्यन्त[2]भिन्नेन निरालम्बनतोच्यते ।  

बाह्यत्वे च निरालम्बनविशेषणत्वेनोपदीयमाने बौद्धं प्रति तस्याप्रसिद्धत्वे-
नाप्रसिद्धविशेषणविशेषणः पक्ष इत्याह—**बहिर्भावाप्रसिद्धत्वादिति** ॥



नन्वप्रसिद्धविशेषणविशेषणः पक्ष इति शास्त्रे प्रतिज्ञादोषत्वेन न[3] पठित-
मित्याशङ्क्याह—**यथान्यबोधनाशक्तेरिति** । पक्षस्य हि वाक्यार्थत्वात्, पदार्थ-
पूर्वकत्वाच्च वाक्यार्थस्य तत्प्रतीतिः पदार्थप्रतिपत्तिपूर्विका; अप्रसिद्धे च विशेषण-
पदार्थे संसर्गावगतिर्नास्तीत्यप्रसिद्धविशेषणत्वं पक्षस्य दोषः । स च विशेषणस्य
विशेषणेऽप्यप्रसिद्धे समान इत्यर्थः ॥



अमुमेवार्थं स्पष्टयति—**नाप्रसिद्ध इति** ॥



अथ व्यतिरिक्तानालम्बनाः प्रत्ययाः—इति साध्यते, तत्रापि प्रसज्यप्रतिषे-
धाभ्युपगमे व्यतिरिक्तं नालम्बत इति, पर्युदासाभ्युपगमेऽपि अतिरिक्तादन्यदा-
लम्बते इत्युभयत्रापि सिद्धसाध्यता, प्रमेयत्वेन नीलतद्बुध्योरव्यतिरेकादित्याह—
**पर्युदास इति** ॥



अथात्यन्तभिन्नं नालम्बने-इति साध्यते, तत्रापि प्रमेयत्वेन नीलतद्बुध्यो-
रव्यतिरेकात् स एव दोष इत्याह-**यदि चे**त्यर्धेन । अथ कथञ्चिद्भिन्नं नालम्बते—


[1]: कथञ्चित्. चौ. अनन्त. मु.

[2]: भेदेन. चौ. अनन्त. मु.

[3]: Omitted न. मा.

<pb n="209"/>
कथञ्चिच्चेद् विरुध्येत प्राक्पक्षः कल्पितेन ते ॥ ६१ ॥  

वस्त्वाद्याकारतश्चापि धीर्निरालम्बनेष्यते ।  
ग्राहकाच्चेदभिन्नत्वं शक्तिभेदो विरुध्यते ॥ ६२ ॥  

निरालम्बनबुद्धेश्च यद्युत्पत्तिः प्रसाध्यते ।  
दृष्टत्वात् सेष्यतेऽस्माभिर्बाह्यग्राह्यविवर्जिता ॥ ६३ ॥  

[1]सत्यत्वं पुनरेतस्यास्त्वं नेच्छसि [2]कथं पुनः ।  
आत्मांशेऽवसिता ह्येषा मृगतृष्णादिबुद्धिवत् ॥ ६४ ॥  

इति साध्यते, तत्रापि नीलतद्बुध्योः सांवृतेन रूपेण भेदाभ्युपगमविरोधिनी प्रति-
ज्ञेत्याह—**कथञ्चि**दित्यर्धेन ॥



सर्वेषु पक्षेषु सिद्धसाध्यता; यतो नील[3]बुद्धिर्नीलवस्त्वाकारतया नालम्बत
इत्याह—**वस्त्वाद्याकारतश्चे**त्यर्धेन । अथात्मालम्बनाः प्रत्ययाः—इति साध्यते,
यथोक्तम्—



“सहोपलम्भनियमादभेदो नीलबुद्धियोः” । इति,
तत्राप्याह—**ग्राहकाच्चेदि**त्यर्धेन ॥



नन्वेकस्य ग्राह्यग्राहकशक्तिद्वययोगे को विरोधः ? उच्यते—पूर्वस्य विशे-
षणे वस्तुनि पश्चादुत्पन्नस्य ग्राहकत्वं तदेकस्य पौर्वापर्येणावस्थितशक्तिद्वययुक्तस्योत्प-
त्तिस्थितिर्विरुद्धा; एवं च न प्रतिज्ञार्थः शोभनो लभ्यते । यदि परमेतत् साध्यते—
निरालम्बनाः प्रत्ययाः—इत्येषा बुद्धिरुत्पद्यत इति, तत्रापि सिद्धसाध्यत्वम्; यतो
धर्मधर्मिप्रतिपादकशब्दोच्चारणे सत्येषा बुद्धिरुत्पद्यत एव । बाधकप्रत्ययसद्भावे तु
मिथ्यैषा बुद्धिः “एष वन्ध्यासुतो याति”-इतिवदित्याह—**निरालम्बनबुद्धेश्चेति** ॥



तवाप्यत्र मिथ्यात्वमेवेत्याह—**सत्यत्वं पुनरिति** ।


[1]: सम्यक्त्वम्. चौ. अनन्त. मु.

[2]: कथञ्चन. चौ. अनन्त. मु.

[3]: बुद्धिर्नीलं वस्त्वा. मा.

<pb n="210"/>

चैत्रादिप्रत्ययानां च निरालम्बनता यदि ।  
धर्मभूता न गृह्येत [1]साधनोज्झितया धिया ॥ ६५ ॥  

ततो विषय[2]नानात्वं प्रतियोग्यनिराकृता ।  
रूपात् सालम्बनप्राप्तिः सती केन निवार्यते ॥ ६६ ॥  

यदि प्रत्ययशब्दोऽपि प्रत्ययत्वेन गृह्यते ।  
संवित्त्यालम्ब[3]नत्वं च वार्यते सिद्धसाधनम् ॥ ६७ ॥  

बुद्ध्युत्पादनशक्तिश्चेद् वार्या साध्यं न सिध्यति ।  
साधनस्य प्रयो[4]गो हि बोधकत्वाद् विना न ते ॥ ६८ ॥  

न चाभि[5]धास्त्यसम्बन्धादृते भेदाच्च नास्त्यसौ ।  
न चासौ तद्गतं भेदं बोधयन्त्या [6]धिया विना ॥ ६९ ॥  

यदि च त्रिरूपात् प्रत्ययत्वलक्षणात् लिङ्गादुत्पन्नं विज्ञानं स्वांशालम्बनम्,
ततश्चैत्रादिप्रत्ययगतं निरालम्बनत्वं न गृह्णीयात् । ततो विषयभेदेन बाध्यबाधकत्वा-
भावात् किमिति तेषां निरालम्बनत्वम् ? अनात्मालम्बनत्वं तु स्वाभाविकमेव,
अनात्मताया नीलादीनां प्रतिभासनादित्याह—**चैत्रादीति** श्लोकद्वयेन ॥



यदि चायं करणसाधनत्वेन धर्मिनिर्देशकः प्रत्ययशब्द आत्मानमपि धर्मि-
त्वेन प्रतिपादयेत, अर्थसंवेदनरूपालम्बनत्वं च वार्यते; तदापि सिद्धसाध्यते-
त्याह—**यदीति** । अचेतनत्वेन प्रत्ययशब्दस्यार्थसंवेदनं नास्त्येवेत्यर्थः ॥



अथ बुद्ध्युत्पादनसामर्थ्यरूपालम्बनत्वं वार्यते, तत्रापि निरालम्बनत्वात्
प्रत्ययानां साध्यत्वेन प्राश्निकान् प्रति प्रतिपादयितुमभिप्रेतं न सिध्यतीत्यभि-
प्रायेणाह—**बुद्ध्युत्पादनशक्ति**रित्यर्धेन । कस्मादित्याह—**साधनस्ये**त्यर्धेन ॥



इतश्च भवत्पक्षे शब्दस्यार्थप्रतिपादकत्वं नास्तीत्याह—**न चेति** । सम्ब-
न्धबलेनार्थप्रत्यायकत्वं शब्दस्य, भेदनिबन्धनश्च सम्बन्धः; न चासौ भेदोऽस्ति,
शब्दार्थग्राहकस्य प्रत्ययस्य निरालम्बनत्वादित्यर्थः ॥


[1]: धनोत्थितया. चौ. अनन्त. मु.

[2]: त्वात् प्रति. चौ. अनन्त. मु.

[3]: नत्वेन. चौ. अनन्त. मु.

[4]: गोऽत्र बोधक. चो. अनन्त. मु.

[5]: धार्थसम्ब. अनन्त. मु.

[6]: तया विना. मा.

<pb n="211"/>

प्राश्निकैर्नागृहीते च [1]वाक्ये सावयवे पृथक् ।  
पक्षे हेतौ च दृष्टान्ते वादिनि प्रतिवादिनि ॥ ७० ॥  

साधनस्याप्रयोगः स्यादभ्युपेत्योच्यते यदि ।  
पूर्वाभ्युपगमेनैव प्रतिज्ञा [2]बाध्यते ततः ॥ ७१ ॥  

धर्माधर्मादिभेदे च नासिद्धे परमार्थतः ।  
शिष्यात्मनोश्च धर्मादेरुपदेशोऽवकल्पते ॥ ७२ ॥  

तदनुष्ठानतो [3]बुद्धैरिष्टो भेदः स्फुटं च तैः ।  
सूत्रान्तरेऽभ्युपेतत्वाद् भवेदागमबाधनम् ॥ ७३ ॥  

सर्वलोकप्रसिद्ध्या च पक्षबाधोऽत्र ते ध्रुवम् ।  

भवत्पक्षे च साधनस्य प्रयोगे नास्तीत्याह—**प्राश्निकैरिति** सपादश्लोकेन ।
प्राश्निकान् प्रति साधनं प्रयुज्यते ‘प्राश्निकानामप्रतीतोऽर्थः प्रतिपाद्यते’ इति वच-
नात्; न च ते साधनं प्रति[4]पद्यन्ते, पक्षहेतुदृष्टान्तवचनग्राहकाणां प्रत्ययानां
निरालम्बनत्वादित्यर्थः ।



अथ तेषां सालम्बनत्वमिष्यते, ततोऽभ्युपगमविरोधः स्यादित्याह—
**अभ्युपेत्येति** पादत्रयेण ॥



भवत्पक्षे च धर्माधर्मशिष्याचार्यग्राहकाणां प्रत्ययानां निरालम्बनत्वात् धर्मा-
धर्मोपदेशश्च शिष्यान् प्रत्याचार्यस्य न प्राप्नोतीत्याह—<q>धर्माधर्मादिभेदे चेति
भेद</q> इत्यन्तेन । तदनेन धर्माधर्मोपदेशान्यथानुपपत्तिलक्षणयार्थापत्त्या प्रति[5]ज्ञाबाधं
दर्शयति ॥



धर्माधर्मोपदेशसूत्रव्यतिरेकेण सूत्रान्तरमपि विज्ञानव्यतिरिक्तार्थप्रतिपादन-
परमस्तीत्यागमविरोधः प्रतिज्ञाया इत्याह—**स्फुटं च तैरिति** सशेषेणार्धेन ॥



सर्वलोकविरोधिनी चेयं प्रतिज्ञेत्याह—**सर्वलोके**त्यर्धेन । अपि च, रूपत्रय-
ग्राहकाणां विज्ञानानां निरालम्बनत्वं वा स्यात् सालम्बनत्वं वा ? निरालम्बनत्वपक्षे


[1]: वाक्यस्यावयवे. चौ. मु.

[2]: साध्यते. चौ. अनन्त. मु.

[3]: बुद्धेरि. मा.

[4]: पाद्यते. मा.

[5]: ज्ञां दर्शयति. मा.

<pb n="212"/>
कृत्स्नसाधनबुद्धिश्च यदि मिथ्येष्यते ततः ॥ ७४ ॥  

सर्वाभावो यथेष्टं वा न्यूनता[1]द्यभिधीयताम् ।  
तेषां सालम्बनत्वे वा तैरनैकान्तिको भवेत् ॥ ७५ ॥  

तदन्यस प्रतिज्ञा चेत् तदन्यप्रत्ययो मृषा ।  
तन्मिथ्यात्वप्रसङ्गे च पूर्वपूर्वं[2] न सिध्यति ॥ ७६ ॥  

स्तम्भसाधनविज्ञानभेदो न हि [3]तदा भवेत् ।  
यावद्यावत्प्रतिज्ञेयं तदन्यस्य[4] प्रणीयते ॥ ७७ ॥  

रूपत्रयस्याप्यभावः; एकस्य वा रूपस्य यथेष्टमभावो वक्तव्य इत्याह—<q>कृत्स्नसाधन-
बुद्धिश्चेति</q> । अथ तेषां सालम्बनत्वमभिधीयते, ततस्तत्रापि हेतोर्वृत्तेः अनैकान्ति-
कत्वमित्याह—**तेषां सालम्बनत्व** इत्यर्धेन ॥



तद्दूषणपरिहारकाम आह—**तदन्यस्य प्रतिज्ञा चेदिति** । साधनबुद्ध्य-
न्यत्वविशिष्टं प्रत्ययत्वं हेतुत्वेन प्रतिज्ञायत इति नानैकान्तिकत्वम्; अत एष
वाक्यार्थः—स्तम्भादयः प्रत्यया निरालम्बनाः, साधनग्राहकबुद्ध्यन्यत्वे सति
प्रत्ययत्वादित्यर्थः । तदेतद् दूषयितुमाह—**तदन्येत्यादि**सपादश्लोकेन । स्तम्भा-
दिबुद्धीनां साधनबुद्ध्यन्यत्वग्राहिका या बुद्धिः तस्या मृषात्वे तदन्यस्याभावाद्यः
पूर्वमुपात्तः तदन्यत्वविशिष्टः प्रत्ययस्वलक्षणो हेतुः “तदन्यस्य प्रतिज्ञा चेत्”
इति तस्यासिद्धत्वम्; तदसिद्धौ च ततोऽपि यत् पूर्वतरमुपातम् ‘निरालम्बनाः
प्रत्ययाः’ इति तस्याप्यसिद्धिः । तदिदमुक्तम्—पूर्वपूर्वं न सिध्यति इति ।



अथ साधनबुद्ध्यन्यत्वग्राहिकाया बुद्धेः सालम्बनत्वमिष्यते, ततस्तत्र वृत्ते-
रनैकान्तिकत्वम् । अथ साधनबुद्ध्यन्यत्वग्राहकबुद्ध्यन्यत्वं विशेषणमुपादीयते,
तत्रापि स एव दोष इत्याह—**यावद्यावदिति** । यावद्यावद्विशेषणवदन्यत्वमुपादी-
यते तावत्तावत्तन्यत्वग्राहकाणां प्रत्ययानां मिथ्यात्वात् सविशेषणो हेतुरसिद्धः ।
तदसिद्धत्वे चाद्यस्य प्रतिज्ञार्थस्यासिद्धिरित्यर्थः ।


[1]: वाभिधीयते. चौ. अनन्त. मु.

[2]: सर्वं पूर्वम्. चौ. अनन्त. मु.

[3]: यथा. चौ. अनन्त. मु.

[4]: प्रतीयते. चौ. अनन्त. मु.

<pb n="213"/>

तावत्तावत् परेषां स्यान्मिथ्या[1]त्वादाद्यबाधनम् ।  
विरुद्धाव्यभिचारित्वं बाधो वाप्यनुमानतः ॥ ७८ ॥  

इत्थं सर्वेषु पक्षेषु वक्तव्यं प्रतिसाधनम् ।  
बाह्यार्थालम्बना बुद्धिरिति[2]सम्यक् च धीरियम् ॥ ७९ ॥  

बाधकापेतबुद्धित्वाद् यथा स्वप्नादिबाह्यधीः ।  
सापि मिथ्येति चेद् ब्रूयात् स्वप्नादिनामबाधनात् ॥ ८० ॥  

न[3] स्यात् साधर्म्यदृष्टान्तो भवतः साधनेऽधुना ।  
विज्ञानास्तित्वभिन्नत्वक्षणिकत्वादिधी[4]स्तदा ॥ ८१ ॥  

सम्यक् चेदभ्युपेयेत [5]तयानैकान्तिको भवेत् ।  

सर्वेषु च पक्षेषु सप्रतिसाधनत्वं प्रत्ययत्वलक्षणस्य हेतोर्वक्तव्यमनुमानविरोधो
वा प्रतिज्ञाया इत्याह—**विरुद्धेति** ।



इत्थं वक्तव्यमिति यदुक्तं तद्दर्शयति—**बाह्यार्थालम्बनेति** । अयं प्रयोगार्थः—
‘स्तम्भादयः प्रत्यया बाह्यार्थमालम्बन्ते’ इत्यस्माद् वाक्यात् या बुद्धिरुत्पद्यते सा
धर्मिणी, सम्यक्त्वं तस्या इति साध्यो धर्मः, बाधकप्रत्ययरहितत्वे सति बुद्धित्वादि
त्यय हेतुः, स्वप्नादिप्रत्ययानां [6]या बाधिका बुद्धिस्तद्वदिति दृष्टन्तः । अथ स्वप्न-
प्रत्ययबाधिकाया अपि बुद्धेः मिथ्यात्वाद् व्याप्तिशून्योऽयं हेतुरुच्यते, तत्राप्याह—
**सापि मिथ्येति** । बाधकप्रत्ययमिथ्यात्वे सति स्वप्नादीनां सत्यत्वात् तवापि तर्हि
व्याप्तिशून्यः प्रत्ययत्वलक्षणो हेतुरिति पूर्वपक्षवाद्यभिप्रेत[7]स्यापि निरालम्बनत्व-
स्यासिद्धिः ।



अपि च विज्ञानास्तित्वभिन्नत्वादिग्राहकाणां प्रत्ययानां सालम्बनत्वे तत्रापि
हेतोर्वृत्तेरनैकान्तिकत्वमित्याह—**विज्ञानास्तित्वेति** ।


[1]: त्वादन्य. चौ. अनन्त. मु.

[2]: सम्यक्त्व. मा.

[3]: तस्मात्, चौ. अननत. मु.

[4]: तथा. चौ. अनन्त. मु.

[5]: तथा. अनन्त मु. तदा. चौ. मु.

[6]: omitted या. भा.

[7]: स्यापि नीलाल.

<pb n="214"/>
तन्मिथ्याभ्युपपत्तौ वा[1] पक्षाभावः प्रसज्यते ॥ ८२ ॥  

तथा च [2]बन्धमुक्त्यादिव्यवस्था न[3] च कल्पते ।  
ततश्च मोक्षयत्नस्य वैकल्यं वः प्रसज्यते ॥ ८३ ॥  

विकल्पोत्पद्यमाना च ज्ञानास्तित्वादिधीर्यदि ।  
मृपेष्टा न च दृष्टात्र प्रमाणान्तरतो [4]मतिः ॥ ८४ ॥  

प्रमाणाभावतस्तेन ज्ञानास्तित्वादि दुर्लभम् ।  
सर्वं चाप्यस्मदादीनां मिथ्याज्ञानं विकल्पनात् ॥ ८५ ॥  

सान्निध्यविप्रकृष्टत्वे सत्त्वासत्त्वे च दुर्लभे ।  
मिथ्याज्ञानाविशेषेऽपि सांख्यादिपरिवर्जनात् ॥ ८६ ॥  

निरालम्बनत्वे तु तेषां धर्मधर्मिणोरभावात् “प्रसिद्धो धर्मी प्रसिद्धविशेषण-
विशिष्टः” इत्येवंलक्षणस्य पक्षस्याभावः प्राप्नोतीत्याह—<q>तन्मिथ्याभ्युपपत्तौ
वेति</q> सार्धेन ।



ननु ज्ञानास्तित्वादिग्राहकं सविकल्पकं विज्ञानं भवतु मिथ्या, तथापि निर्वि-
कल्पकज्ञानास्तित्वादिनां ग्रहणात् किमिति पक्षाभाव इत्याशङ्क्याह—<q>विकल्पो-
त्पद्यमाना चेति</q> सार्धेन । प्रमाणान्तरशब्देन निर्विकल्पकं विज्ञानमाह । न च
क्षणिकत्वादीनां ज्ञानसम्बन्धिता निर्विकल्पकेनावसीयते, सम्बन्धस्य भवत्पक्षेऽ
वस्तुत्वादित्यर्थः ।



अपि च भवत्पक्षे सर्वमेव संसारिणो विज्ञानमप्रमाणम्, ग्राह्यग्राहककलु-
षितत्वेन सविकल्पकत्वात्; न च बाह्यार्थशून्यवादिनः सदसदर्थविषयत्वेन प्रमाणा-
प्रमाणादिविभाग इत्याह—**सर्वं चेति** ।



भवत्पक्षे च—



“नासतो विद्यते भावो नाभावो विद्यते सतः ।”



“क्षणिकाः सर्वसंस्काराः”



इत्येवमादीनां मिथ्यात्वाविशेषात् सांख्यदर्शनपर्युदासेन बौद्धदर्शनपक्षपातो
मुधैवेत्याह—**मिथ्याज्ञानेति** ।


[1]: च पक्षबाधः चौ. अनन्त. मु.

[2]: बद्धमुक्तादि. चौ. मु.

[3]: न प्रकल्पते. अनन्त. मु.

[4]: गतिः चौ. अनन्त. मु.

<pb n="215"/>

बौद्धदर्शन एकस्मिन् पक्षपाती न युज्यते ।  
मिथ्यात्वं[1] यदि बुद्धेः स्याद् बाधः किं नोपलभ्यते ॥ ८७ ॥  

वाधाद् विना[2] मृषात्वस्य व्यवस्था न च कल्पते ।  
प्रतियोगिनि दृष्टे च जाग्रज्ज्ञाने मृषा भवेत् ॥ ८८ ॥  

स्वप्नादिबुद्धिरस्माकं तव भेदोऽपि किंकृतः ।  
न चान्यत् प्रतियोग्यस्ति जाग्रज्ज्ञानस्य शोभनम् ॥ ८९ ॥  

यद्दर्शनेन मिथ्यात्वं स्तम्भादिप्रत्ययो व्रजेत् ।  
स्वप्नादिप्रतियोगित्वं सर्वलोकप्रसिद्धितः ॥ ९० ॥  

[3]तदिदं धर्मवैधर्म्याद् बाधकप्रत्यये यथा ।  
योगिनां जायते बुद्धिर्बाधिका प्रतियोगिनी ॥ ९१ ॥  

यदि च जाग्रत्प्रत्ययानां मिथ्यात्वम्, किमिति देशादौ बाधकप्रत्ययो नोत्प-
द्यते ? अथ दैवबाधेन मिथ्यात्वम्, व्यवस्था न प्राप्नोति—योगिज्ञानं प्रमाणम्,
स्तम्भादयस्तु प्रत्यया न प्रमाणमित्याह—**मिथ्यात्वं यदीति** ॥



अस्मत्पक्षे तु बाधकप्रत्ययसदसद्भावकृतेयं प्रमाणाप्रमाणव्यवस्थेत्याह—
**प्रतियोगिनीत्यस्माक**मन्तेन । भवत्पक्षे च स्तम्भज्ञानयोगिज्ञानयोर्बाधकप्रत्यया-
भावेन किंकृतेयं व्यवस्था—योगीज्ञानं प्रमाणम्, स्तम्भादिज्ञानप्रमाणमित्याह-
**तव भेदोऽपि किंकृत इति** ।



ननु चास्ति स्तम्भादिप्रत्ययानां बाधकमनुमानम् । तदुक्तम्—स्तम्भादि-
प्रत्ययो मिथ्या प्रत्ययत्वात् इति । अतः किमिदमुच्यते—“बाधः किं नोपल-
भ्यते” इत्याशङ्क्याह—**न चान्यदिति** । अस्तीदमनुमानम्; प्रत्यक्षविरुद्धत्वाद-
शोभनमित्यभिप्रायः । प्रत्यक्षस्य प्रत्यक्षान्तरमेव बाधकम्; तच्च नास्तीत्यर्थः ।



यदि परं स्वप्नादयः प्रत्यया जाग्रत्प्रत्ययस्य बाधकाः, तत्र चैतद् धर्मवैध-
र्म्यात् प्रमाण्यं सिध्यतीत्याह—**स्वप्नादीति** । ननु योगिज्ञानं शून्यत्वग्राहकं भवि-
ष्यतीति चोदयति—**योगिनामिति** ।


[1]: मृषात्वम्. चौ. अनन्त. मु.

[2]: विनापि तच्चेत्स्याद् व्यवस्था न प्रकल्पते. चौ. अनन्त. मु.

[3]: तदीय. चौ अनन्त. मु.

<pb n="216"/>

जाग्रत्स्तम्भादिबुद्धिनां ततः स्वप्नादितुल्यता ।  
प्राप्तानां तामवस्थां च सर्वप्राणभृतामपि ॥ ९२ ॥  

बाधोऽयं भविता तेन सिद्धा सा[1] प्रतियोगिता ।  
इह जन्मनि केषांचिन्न तावदुपलभ्यते ॥ ९३ ॥  

योग्यवस्थागतानां तु न विद्मः किं भविष्यति ।  
योगिनां चास्मदादीनां त्वदुक्तप्रतियोगिनी ॥ ९४ ॥  

त्वदुक्तविपरिता वा बाधबुद्धिर्भविष्यति ।  
ईदृक्त्वे योगबुद्धीनां दृष्टान्तो न तवास्ति च ॥ ९५ ॥  

दृष्टान्तस्त्व[2]स्मदीयानां यो गृहीतः स विद्यते ।  
अथ स्तम्भादिबुद्धीनां वदेत् सप्रतियोगिताम् ॥ ९६ ॥  

संसारिणोऽपि तदवस्थां गतस्यायं वाधो भविष्यतीत्याह—**प्राप्तानामिति** ॥



तत्र परिहारमाह—**इह जन्मनीति** । संसारिणां तावन्नोत्पद्यते; अस्म-
द्विलक्षणास्तु योगिनः सन्ति, तेषामपि स्तम्भादिबुद्धीनां बाधकप्रत्ययोऽस्तीत्यत्र न
किञ्चित् प्रमाणमस्तीत्यभिप्रायः ।



अथ निष्प्रमाणकमेवेदमुच्यते, तस्मादस्मदादीनामपि त्वदुक्तप्रतियोगिनी
त्वदुक्तविपरीता वा बाधबुद्धिर्भविष्यतीत्याह—**योगिनां चेति** ॥



अपि च, अस्मद्विलक्षणा योगिनः सन्ति, तेषां च स्तम्भादिप्रत्ययबाधकं
ज्ञानमस्तीत्यत्र न किंचित्प्रमाणमस्तीत्याह—**ईदृक्त्व इति** । न तावत् प्रत्यक्षम्;
नाप्यनुमानम्, दृष्टान्ताभावादित्यर्थः ॥



सन्ति तु [3]त्वदीययोगिविपरीतबुद्धयोऽस्मद्योगिनो रथ्यापुरुषदृष्टान्तेनेत्याह—
**दृष्टान्तस्त्विति** ।



ननु अस्त्येवानुमानं योगिबुद्धौ प्रमाणम्—स्तम्भादयः प्रत्यया बाध्याः
सप्रतियोगिन्यो वा, बुद्धित्वात् मृगतृष्णादि[4]बुद्धिवदिति दर्शयति—<q>अथ स्तम्भा-
दिबुद्धीनामिति</q> ॥


[1]: सप्रति. चौ. अनन्त. मु.

[2]: अस्मदादीनाम्. चौ. अनन्त. मु.

[3]: त्वगिन्द्रिय. मा.

[4]: omitted बुद्धि. मा.

<pb n="217"/>

बाध्यत्वं [1]वापि बुद्धित्वान्मृगतृष्णादिबुद्धिवत् ।  
इष्टं सप्रतियोगित्वं मृगतृष्णादिबुद्धिभिः ॥ ९७ ॥  

तदात्मना च बाध्यत्वं ग्राह्यान्तरतयापि च ।  
बाधकैश्चाप्यनैकान्तस्तदन्यत्वे च पूर्ववत् ॥ ९८ ॥  

मिथ्याधीप्रतियोगित्वं स्वप्नादाविव ते भवेत् ।  
रागादिक्षययोगित्वनिमित्ताधिगतिस्तथा ॥ ९९ ॥  

यावान् विशेष [2]इष्टस्ते [3]सर्वबाधाद् विरुद्धता ।  
महाजनस्य वाबाधादिदानीं बाधबुद्धिवत् ॥ १०० ॥  

तत्र सिद्धसाध्यतया तावत् प्रतिज्ञां दूषयितुमाह—**इष्टमिति** । प्रत्यक्षादीना-
मि[4]ष्यन्त एव मृगतृष्णादिबुद्धयः प्रतियोगित्वेन, कथंचिच्च तदैक्येन; तस्य च
बाध्यमानत्वेन तेषामपि बाध्यत्वम्; विषयान्तरापेक्षया रसज्ञानस्य मिथ्यात्वमिष्यत
एवेत्यर्थः ॥



अबाध्येऽपि बाधके योगिज्ञाने बुद्धित्वदर्शनादनैकान्तिकोऽयं हेतुरित्याह—
**बाधकैश्चाप्यनैकान्त इति** । बाधकबुद्ध्यन्यत्वं च हेतोर्विशेषणं साधनबुद्ध्यन्यत्व-
वन्निराकर्तव्यमित्याह—**तदन्यत्वे च पूर्ववदिति** ॥



धर्मविशेषविपरीतसाधनत्वाच्च विरुद्धोऽयं हेतुरित्याह—<q>मिथ्याधीप्रति-
योगित्वमिति</q> सार्धेन । साध्यस्य हि योगिज्ञानस्य सम्यक्त्वरागादिक्षययोगित्व-
निमित्तादयो विशेषा इष्यन्ते; न च तथाविधेन बाध्यत्वं[5] स्वप्नप्रत्यये व्याप्तमवग-
तम्; लौकिकानामेव तु ज्ञानं स्वप्नप्रत्ययस्य बाधकमित्यर्थः ॥



सप्रतिसाधनश्चायं हेतुरित्याह—**महाजनस्येति** । अबाध्याः स्तम्भादि-
बुद्धयो महाजनस्य, इदानीमबाधात् योगिज्ञानवदिति ।


[1]: चापि. चौ. अनन्त. मु.

[2]: इष्टश्चेत्. चौ. अनन्त. मु.

[3]: सर्वाभावाद्वि. चौ. मु.

[4]: ष्यत एव. मा.

[5]: बुद्धित्वम्. मा.

<pb n="218"/>

वाच्योऽनुमानबाधो वा यदि वा प्रतिसाधनम् ।  
पूर्वसाधनदोषाश्च सन्धेयास्तस्य चाधुना ॥ १०१ ॥  

साध्यभेदादवाच्यत्वाद्धेतोर्नोभयसिद्धता ।  
प्रत्ययत्वं च सामान्यं भिन्नाभिन्नं न विद्यते ॥ १०२ ॥  

भवतोऽत्यन्तभिन्नं च मत्पक्षेऽपि [1]न किंचन ।  
[2]सादृश्यान्यनिवृत्ती च नेत्येतत् साधयिष्यते ॥ १०३ ॥  

तस्माद्धेतुन सामान्यमस्ति सिद्धं द्वयोरपि ।  
विशेषयोश्च हेतुत्वं पक्षतत्तुल्यसंस्थयोः ॥ १०४ ॥  

न स्यादन्वयहीनत्वादतद्धर्मतयापि च ।  
न चार्थहीना तद्बुद्धिर्हेतुत्वेन भविष्यति ॥ १०५ ॥  

भाष्यकारप्रयुक्तसाधनदोषाश्चात्रापि साधने यथासम्भवं विनियोज्या एवे-
त्याह—**पूर्वसाधनदोषाश्च सन्धेया इति** । इदानीं तस्यैव साधनस्य प्रतिज्ञादोषं
प्रतिपाद्य अवसरप्राप्तं हेतुमसिद्धत्वेन दूषयितुमाह—**तस्येत्यादिसिद्धतान्तेन** ।
प्रत्ययस्वलक्षणानां साध्यधर्मित्वेन प्रत्ययत्वात् इति सामान्येन साधनधर्मेण भवि-
तव्यम्; तच्च यदि स्वलक्षणादभिन्नमिष्यते, तदा प्रतिज्ञार्थैकदेशत्वादसिद्धो
हेतुरित्यर्थः ।



भिन्नाभिन्नमपि बौद्धस्यासिद्धमित्याह—**प्रत्ययत्वामि**त्यादिना **भवत** इत्य-
**न्तेन** । अत्यन्तभिन्नमपि मीमांसकस्यासिद्धमित्याह—**अत्यन्तेति** शेषेण । सादृ-
श्यापोहरूपयोरपि सामान्ययोर्निराकरिष्यमाणत्वादसिद्धमित्याह—**सादृश्येति** ।



नापि विशेषस्य हेतुत्वम्, पक्षस्थस्यान्वयाभावात्; सपक्षस्थस्याप्यपक्षधर्म-
त्वादित्याह—**विशेषयोश्चेति** ।



नापि प्रत्ययत्वात् इति प्रत्ययशब्दात् पञ्चम्यन्ताद् यद् विज्ञानमुत्पद्यते
[3]अनालम्बनम् तस्य हेतुत्वम्, अन्वयपक्षधर्मतयोरभावादित्याह—**न चार्थहीने**-
त्यर्धेन ॥


[1]: कथञ्चन. चौ. अनन्त मु.

[2]: शारूप्यान्य. चौ. अनन्त. मु.

[3]: स्वालम्बनम्. मा.

<pb n="219"/>

आश्रयासिद्धता चोक्ता विशेष्यस्याप्रसिद्धितः ।  
तथा हेतोर्विरुद्धत्वं दृष्टान्ते साध्यहीनता ॥ १०६ ॥  

विशेषणा[1]प्रसिद्ध्यर्थविकल्पेनैव बोधिते ।  
स्वप्नादिप्रत्यये बाह्यं सर्वथा न हि नेष्यते ॥ १०७ ॥  

सर्वत्रालम्बनं बाह्यं देशकालन्यथात्मकम् ।  

आश्रयासिद्धतापि अप्रसिद्धविशेष्यः पक्षः—इत्यनेनैवोक्त इत्याह—
**आश्रयासिद्धते**त्यर्धेन ।



साध्यविकलत्वं दृष्टान्तस्य विरुद्धत्वं च हेतोः अप्रसिद्धविशेषणः पक्षः—
इत्यनेनैवोक्तमित्याह—**तथा हेतोरिति** ॥



एवं तावद्धेतुदोषानभिधायेदानीं साध्यविकल्पत्वेन दृष्टान्तं दूषयितुमाह—
**स्वप्नादीति** पादत्रयेण । स्वप्नादिप्रत्ययानां निरालम्बनत्वमुच्यमानं बाह्यार्थालम्बना-
भावाद्वा, प्रतिभासशून्यत्वेन वा, कारणाभावाद्वा ? न तावद् बाह्यार्थालम्बना-
भावेन स्वप्नादिप्रत्ययानां निरालम्बनत्वम्, सर्वत्र बाह्यालम्बनत्वस्य विद्यमानत्वात् ।
जाग्रज्ज्ञानवदत्रापि नीलीदेरनात्मतया प्रतिभासनात्; स्वानुभवादन्यत्वं हि
नीलादेर्बाह्यत्वम्; तच्च तस्मिन्नेवानुभवे नीलाकारतावदभासत एव । ‘नीलमिदम्’
इति हि प्रतिभासः, न पुनः ‘नीलमहम्’ इति । न हि शुक्तिकायां
रजते च रजतज्ञानस्य सामग्रीवैलक्षण्यं मुक्त्वा प्रतिभासे कश्चिद् विशेषः—
इत्युक्तम् । सामानेऽपि बाह्यालम्बनत्वे बाधकप्रत्ययात् स्वप्नादिप्रत्ययानामप्रामा-
ण्यमित्याह—**देशकालान्यथात्मकमिति** । शुक्तिकायामपि रजतज्ञानस्य अपरो-
क्षतया अनात्मत्वेन च प्रतिभासितस्यैव ‘नेदं रजतम्’ इति बाधकप्रत्ययेना-
न्यथात्वग्रहणादप्रामाण्यम्; यदनेनालम्बितं तदभावे नेदं प्रमाणम् । प्रति-
भासमानतया च रजतादेरालम्बनत्वम्, न सद्भावेन; रजतेऽपि रजतज्ञानस्य रजत-
मालम्बनं रजतप्रतिभासात्, न तत्सद्भावात्; इतरथा तु रजताकारतावत् द्रव्या-
कारताप्यालम्बनं स्यात् । रजतज्ञानस्य प्रतिभासिकस्यैव तु सदसद्भावेन प्रामाण्य-
मप्रामाण्यं च । तेन स्वप्नादिविज्ञानं सालम्बनमपि सदप्रमाणम् । अथापि प्रतिभास-


[1]: अप्रसिद्धत्व. चौ. मु.

<pb n="220"/>
जन्मन्येकत्र भिन्ने वा तथा कालन्तरेऽपि वा ॥ १०८ ॥  

तद्देशो वान्यदेशो वा स्वप्नज्ञानस्य गोचरः ।  
अलातचक्रेऽलातं स्याच्छीघ्रभ्रमणसंस्कृतम् ॥ १०९ ॥  

गन्धर्वनगरेऽभ्राणि [1]पूर्वदृष्टं गृहादि च ।  
पूर्वानुभूततोयं च रश्मितप्तोषरं तथा ॥ ११० ॥  

मृगतोयस्य विज्ञाने कारणत्वेन कल्प्यते ।  
द्रव्यान्तरे विषाणं शशस्यात्मा च कारणम् ॥ १११ ॥  

निबन्धनं रजतादेरस्तित्वम्, तच्च सर्वत्राविशिष्टम्; ‘नेदं रजतम्’—इत्यपि
बाधकप्रत्ययेन तत्रैव विषयान्तरावगमः; तथापि यस्मिन् विज्ञाने उत्पन्ने सति
‘नैतदेवम्’ इति विज्ञानान्तरमुत्पद्यते, तदप्रमाणशब्दप्रयोगादप्रमाणम् । नापि
प्रतिभासशून्यत्वेन, प्रतिभास्यशून्यस्य प्रतिभासस्याभावात्; स तु प्रतिभास्योऽर्थो
जन्मन्येकत्र भिन्ने वा भवतु, मा वा भवतु; न किञ्चिदनेन ग्रहेणेत्याह-<q>जन्मन्ये-
कत्रेति</q> ।



नापि कारणाभावेन निरालम्बनत्वम्, सर्वत्र कार्यदर्शनेन कारणस्य विद्य-
मानत्वात्; तद्भावभावित्वेन च कारणविशेषदर्शनादित्येतत् “अलातचक्रेऽ-
लातम्” इत्यादिना “पृथिव्यादीनि कारणम्” इत्यन्तेन प्रतिपादयितुमाह—
**अलातचक्रेऽलातमि**त्यादिना श्लोकपञ्चकेन ।



अन्ये त्वालम्बनकथनपरत्वेन श्लोकपञ्चकं व्याचक्षते । तदयुक्तम्; यतः
यद्यत्र प्रतिभासते तत्तत्रालम्बनम्; किमनेन पृष्टेन कथितेन वा ? भ्रान्तस्याप्यभ्रान्त-
वद् रजतमेवापरोक्षमनात्मभूतं चालम्बनम्; नात्मख्यातिरसत्ख्यातिः प्रमोषो वा,
तथा अप्रतिभासनात् । सदसत्त्वे तु विशेषः । सालम्बनमपि नैव सम्यक् कथितम्;
न हि चक्रज्ञानस्यालातमालम्बनम्; [2]भ्रमणसंस्कृतस्य तु कारणत्वमालम्बनव्यतिरेकेण
चक्षुरादिवत् । नापि नगरज्ञानस्य द्वयमालम्बनमभ्राणि पूर्वदृष्टगृहादि च अभ्रस्या-
प्रतिभासनात्; गृहादेस्त्वगृहीततया प्रतिभासनात् । एवमूषरे सलिलज्ञानादिषु ।
तस्मादालम्बनव्यतिरिक्तकारणकथनपराण्येतानि । तदुक्तम्—


[1]: पूर्वज्ञातम्. अनन्त. मु.

[2]: omitted भ्रमणसंस्कृ. मा.

<pb n="221"/>

शशशृङ्गाधियो मौण्ड्यं निषेधे शिरसोऽस्य च ।  
वस्त्वन्तरैरसंसृष्टः पदार्थः शून्यताधियः ॥ ११२ ॥  

कारणत्वं पदार्थानामसद्वाक्यार्थकल्पने ।  
अत्यन्ताननुभूतोऽपि बुद्ध्या योऽर्थः प्रकल्पते ॥ ११३ ॥  

तस्योत्पत्तौ कथञ्चित् स्युः पृथिव्यादीनि कारणम् ।  
एष प्रत्यक्षधर्मश्च वर्तमानार्थतैव या ॥ ११४ ॥  

सन्निकृष्टार्थवृत्तिश्च न तु ज्ञानान्तरेष्वियम् ।  
कथमुत्पादयेज्ज्ञानं तत्रासंश्चेत् कुतो न्वियम् ॥ ११५ ॥  

अर्थस्याविद्यमानस्य विज्ञानोत्पत्त्यशक्तता ।  
बाह्यालम्बनतायां नौ विवादोऽर्थस्य संनिधिः ॥ ११६ ॥  

“मृगतोयस्य विज्ञाने करणत्वेन कल्प्यते”इति ॥



स्वप्नादिप्रत्ययानामालम्बनं देशकालान्यथात्मकमित्युक्तम्; तदनुपपन्नम्,
अवर्तमानस्यासन्निकृष्टस्य चालम्बनत्वायोगात् कथमपरोक्षतया प्रतिभासते ? यत्रार्थ,
तत्रापरोक्षस्यालम्बनत्वमित्याशङ्क्याह—**एष इति** । प्रत्यक्षस्य हि वर्तामनं संनिकृष्टं
चालम्बनम्, न ज्ञानान्तरेष्वित्यर्थः ।



नन्वालम्बनं हि कारणम्; असतस्तु कथं विज्ञानोत्पादकत्वमिति चोद-
यति—**कथमुत्पादयेज्ज्ञानं तत्रासंश्चेदिति** ।



तत्र परिहारमाह—**कुतो न्वियमिति** सशेषेणार्धेन ।



आलम्बनत्वेनायं ज्ञानमुत्पादयति, प्रतिभास[1]मानतया चालम्बनत्वम् । सा
चेतविद्यमानस्याप्यस्ति, किमिति नोत्पादयति ? अपि च जाग्रत्प्रत्ययवदनात्मतया
प्रतिभासेन सर्वत्र स्वप्नादौ बाह्यालम्बनत्वम्; तत्र चावयोर्विवादः । अर्थासन्निधाने
च परोक्षस्यापरोक्षतया प्रतिभासेन भ्रान्तता भवतु, नात्मालम्बनत्वम्; न हि
नीलकारे प्रतिभासे तस्यापारमार्थिकत्वेन पीताकारता[2] भवतीत्याह—<q>बाह्या-
लम्बनतायामिति</q> ।


[1]: मानतया वा. मा.

[2]: पीताकारतया. मा.

[1]: मानतया वा. मा.

[2]: पीताकारतया. मा.

<pb n="222"/>

यदि नास्ति [1]ततः किं स्यादस्मात् पक्षान्निवर्तनम् ।  
तस्माद् यदन्यथा सन्तमन्यथा प्रतिपद्यते ॥ ११७ ॥  

तन्निरालम्बनं ज्ञानमभावालम्बनं च तत् ।  
भावान्तरमभावोऽन्यो न कश्चिदनिरूपणात् ॥ ११८ ॥  

[2]भवता द्वयमप्येतद् दुर्निरूपं सहेतुकम् ।  
प्रतिज्ञादोषवच्चापि योज्या हेतोर्विरुद्धता ॥ ११९ ॥  

समस्तव्यस्तधर्मादिस्वरूपादिविपर्ययात् ।  
दृष्टान्तदोषाः सर्वे च योज्या न ह्येकवस्तुनि ॥ १२० ॥  

तव साध्यांशहेत्वंशव्याप्तधर्मादिसम्भवः ।  

कथं तर्हि समानेऽपि बाह्यालम्बनत्वे स्वप्नादिप्रत्ययानां निरालम्बनत्वमस-
दालम्बनत्वं चोच्यत इत्याशङ्कयाह—**तस्मादिति** ।



भवताप्येतदेवाभावालम्बनविज्ञानमभ्युपगन्तव्यम्, यत्रान्यथा प्रतिभासते;
न पुनः ‘इह प्रदेशे घटो नास्ति’ इति ज्ञानम्’ एतस्य सन्निहितघट-
विविक्तभूप्रदेशालम्बनत्वेन भावालम्बनत्वाभ्युपगमादित्याह—**भावान्तर**मित्यर्धेन ॥



बौद्धपक्ष एव तु सर्वेषां स्वांशालम्बनत्वेन तुल्यत्वात् स्वप्नादौ निरालम्ब-
नासदालम्बनशब्दयोः सप्रमाणकः प्रयोगो न प्राप्नोतीत्याह—**भवते**त्यर्धेन ।



धर्मिनिर्देशकप्रत्ययशब्दवत् हेतुप्रतिपादकं प्रत्ययशब्दं भावादिसाधकत्वेन
विकल्प्य धर्मधर्म्युमयेषां धर्मिविशेषधर्मविशेषोभयविशेषाणां च विपर्ययसाधनात्
विरुद्धत्वमुपपादनीयमित्याह—**प्रतिज्ञादोषवदिति** ।



विज्ञानमात्राभ्युपगमे च स्वप्नप्रत्यस्वलक्षणव्यतिरिक्तयोः साध्यसाधन-
धर्मयोरभावात् सर्वे साधनविकलत्वादयो दृष्टान्तदोषा वत्कव्या इत्याह—<q>दृष्टान्त-
दोष इति</q> ।


[1]: किमेवं स्यादरस्मत्पक्षनि. चौ. अनन्त. मु.

[2]: भवताम्. अनन्. मु.

<pb n="223"/>
केचिद् वैधर्म्यदृष्टान्तो नास्तीत्यप्यनुयुञ्जते ॥ १२१ ॥  

तदभावादवृत्तेश्च नास्त्यत्रावसरस्तव ।  
विधिरूप्रतिज्ञायामेतद् वक्तुं हि शक्यते ॥ १२२ ॥  

तत्रावस्तुविपक्षेऽपि प्रयोगस्य हि सम्भवः ।  
यस्मिन्ननित्यता नास्ति कार्यतापि न विद्यते ॥ १२३ ॥  

तस्मिन् यथा खपुष्पादादि/?/ति शक्यं हि भाषितुम् ।  
अत्र त्ववस्तु[1]साध्यत्वे वस्तुनश्च विषक्षता ॥ १२४ ॥  

तेन स्याद् व्यतिरेकोऽस्य वाच्यो यश्चापि दर्शयेत् ।  
प्रतिषेधद्वयात् तेन विधिरेव प्रदर्शितः ॥ १२५ ॥  

न च शक्यो विधिर्वक्तुं वस्तुन्यसति केनचित् ।  
एवं स्थिते तु[2] सर्वज्ञनिषेधादावियं गतिः ॥ १२६ ॥  

अपि च भवत्पक्षे नित्यविपक्षानुमानस्येदं लक्षणम् “त्रिरूपाल्लिङ्गतोऽर्थ-
दृक्” इति । न च निरालम्बनप्रतिज्ञायां सालम्बनविपक्षाभावेन वैधर्म्यप्रयोगासम्भ-
वात् त्रैरूप्यं दर्शयितुं शक्यमित्याह—**केचिदि**त्यर्धेन ॥



ननु ‘अनित्यः शब्दः’ इत्यस्मिन् प्रतिज्ञार्थे नित्यविपक्षाभावेऽपि खपुष्पं
विपक्षमाश्रित्य यथा कृतकत्वस्य त्रैरूप्यं दर्शतम्, उक्तं च “तदभावात्तत्रावृत्तेनायं
दोषः” इति, तथेहापि भविष्यतीत्याशङ्क्य वैलक्षण्यं दर्शयितुमाह—सार्धेन श्लोक-
चतुष्टयेन **तदभावादवृत्तेश्चेत्यादिना** । यत्र वस्तु साध्यत्वेन प्रतिज्ञायते, तत्रा-
वस्तुनो विपक्षत्वादनित्यत्वाभावेन कृतकत्वाभावः शक्यो दर्शयितुम्—यथा
खपुष्पादौ; अवस्तुभूतनिरालम्बनत्वे तु साध्ये खपुष्पादेरपि सपक्षत्वाद् वस्तुनि
विपक्षे निरालम्बनत्वाभावेन प्रत्ययत्वाभावो दर्शयितव्यः । न च भवत्पक्षे सालम्बनं
किञ्चिदस्तीत्यभिप्रायः ।



ननु सर्वज्ञाभावप्रतिज्ञायां वक्तृत्वात् इत्यस्य विपक्षाभावेन त्वयापि त्रैरूप्य-
मशक्यं दर्शयितुमित्याशङ्क्याह—**एवं स्थिते त्विति** ।


[1]: साध्यत्वम्. चौ. अनन्त. मु.

[2]: च. चौ. अनन्त. मु.

<pb n="224"/>

प्रत्यक्षादेरसा[9]मर्थ्यात् तदीयस्यास्मदादिवत् ।  
वैधर्म्यासम्भवेऽप्येतदन्ये त्वाहुरदूषणम् ॥ १२७ ॥  

विनैव तत्प्रयोगेण हेतुरैकान्तिको यतः ।  
सर्वथा सदुपायानां वादमार्गः प्रवर्तते ॥ १२८ ॥  

अधिकारोऽनुपायत्वान्न वादे शून्यवादिनः ।  
ननु सर्वं भवत्सिद्धं मयेदं साधनं कृतम् ॥ १२९ ॥  

किमर्थं [1]मदसिद्धया त्वं विकल्प्यात्रात्थ दूषणम् ।  
विप्रलिप्सुरिवाहैवं किमर्थं न्यायविद् भवान् ॥ १३० ॥  

सर्वज्ञताभावप्रतिपादनविवक्षायां वा एवं प्रयोगः कर्तव्यः—बुद्धादेः प्रत्यक्षं
धर्मि धर्मग्राहकं न भवति, प्रत्यक्षत्वात् अस्मदादिप्रत्यक्षवत् इति । अथवा कर्तृत्वेन
सर्वज्ञाभावेऽपि साध्ये विपक्षाभावेन सुतरामैकान्तिकत्वात् गमकत्वं विनापि त्रैरू-
प्यदर्शनेन; यतो नास्माकमिदंलक्षणमनुमानम् “त्रिरूपाल्लिङ्गतोऽर्थदृक्” इत्याह—
**वैधर्म्यासम्भवेऽपीति** ।



अपि च ज्ञानाद्वैतवादिनस्तद्व्यतिरिक्तहेत्वभावेन साधनप्रयोग एव न प्राप्नो-
तीत्याह—**सर्वथा सदुपायानामिति** ।



तत्राद्वैतवादी प्रत्यवतिष्ठते—**ननु सर्वमिति** । अद्वैत[3]वादी द्वैतवादिनं प्रति
प्रयुङ्क्ते । तस्य प्रत्ययत्वं निरालम्बनत्वेन व्याप्तं स्वप्नादौ, जाग्रत्प्रत्ययधर्मत्वेना-
सिद्धम् । तत्प्रतिपत्तिफलं चेदमनुमानम्; उक्तं च “परार्थ[4]मनुमानं तददृष्टार्थ-
प्रकाशकम्” इत्यर्थः ।



तदत्र द्वैतवाद्यह—**विप्रलिप्सुरिवेति** । उभयवादिसिद्धस्य साधनत्वम्,
नान्यतरसिद्धस्येति दिङ्नागेनोक्तम्—“तत्र यो वादिप्रतिवादिनिश्चितः स साध-
नम्” इति ।



अपि च परासिद्धोऽपि तावत् प्रयुज्यते—साधयिष्यामि इत्यनया लक्षणया
शब्दानित्यत्वसिद्धौ कृतकत्वमिव याज्ञिकान् प्रति । अद्वैतवादिनस्तु तद्व्यतिरिक्तो


[1]: सामर्थ्यम्. चौ. अनन्त. मु.

[2]: तदसिद्ध्या. चौ. अनन्त. मु.

[3]: वादी प्रयुक्ते. मा.

[4]: अनुमानतस्त्वदृष्टा. मा.

<pb n="225"/>

नाश्रौषीः साधनत्वं किं प्रसिद्धस्य द्वयोरपि ।  
योऽपि तावत् परासिद्धः स्वयंसिद्धोऽभिधीयते ॥ १३१ ॥  

भवेत् तत्र प्रतीकारः स्वतोऽसिद्धे तु का क्रियाः ।  
तं साधयन् विरुन्ध्याद्धि पूर्वाभ्यु[1]पगमं नरः ॥ १३२ ॥  

असाधिते तु [2]साध्योऽर्थो न तेन प्रति[3]पाद्यते ।  
परासिद्धो न पर्याप्तः परेषां प्रतिपत्तये ॥ १३३ ॥  

तेनसाधनता युक्ता स्वतोऽसिद्धे तु किंकृता ।  
द्वयोः सिद्धस्य हेतुत्वं नादृष्टायोपदिश्यते ॥ १३४ ॥  

प्रत्येष्यन्ति स्वसिद्धेन साधनेन स्वयं यतः ।  
वदेत् कथमसिद्धं चेदित्यनेनापि किं तव ॥ १३५ ॥  

गृहीतमगृहीतं वा साध्यं वा [4]साधनादि वा ।  
मयोच्यते चेत् त्वत्सिद्धं किं त्वं न प्रति[5]पत्स्यसे ॥ १३६ ॥  

हेतिः स्वत एवासिद्धः । तत्र साध्यमाने तस्मिन् अद्वैतहानिः, असिद्धौ तु साध्यं न
सिध्यतीत्याह—**योऽपि तावदिति** श्लोकद्वयेन ।



एवं स्थिते पुनरद्वैतवादी प्रत्यवतिष्ठते—**परासिद्ध इति** । परप्रतिपत्तये हि
हेतुः प्रयुज्यमानः परसिद्धिमेवापेक्षते; तत्र वाद्यसिद्धोऽपि प्रतिवादिनः सिद्धो
भवति साधनमित्यभिप्रायः ।



“तत्र यो वादिप्रतिवादिनिश्चितः”—इत्येतदपि प्रतिवादिनिश्चितपरमेव
व्याख्येयम्, न्यायमूलत्वाद् वचनानामित्याह—**द्वयोरिति** ।



स्वयमप्रतिपन्नो हेतुः कथमन्यस्मै प्रतिपाद्यत इति द्वैतवादी चोदयति—
**वदेत् कथमसिद्धं चेदितीति** । तत्राद्वैतवादी परिहारमाह—[6]**अनेनेत्यादिना**


[1]: गतं नरः चौ. अनन्त. मु.

[2]: साध्यार्थः. चौ. अनन्त मु.

[3]: प्रतिपद्यते चौ. अनन्त. मु.

[4]: साधनापि वा. चौ. अनन्त मु.

[5]: पद्यसे. चौ. अनन्त. मु.

[6]: एतेन. मा.

<pb n="226"/>

यत्र स्यात पुरुषाधीना बुद्धि[1]स्तत्रैतदुच्यते ।  
कुतोऽस्य पूर्वविज्ञानमित्यत्रैतन्न युज्यते ॥ १३७ ॥  

यदि चैवं भवेदत्र प्रतिज्ञामात्र एव हि ।   
[2]मद्दोषज्ञानमात्रेण प्रतिपत्तिर्भवेत् तव ॥ १३८ ॥  

ततस्तु साधनापेक्षा तेनास्यैव प्रमाणता ।  
तत्स्मृत्त्युत्पत्तिमात्रे तु वाक्यव्यापार इष्यते ॥ १३९ ॥  

तस्माद् [3]यथैव साध्यांशव्याप्तहेतुनिदर्शनात् ।  
साध्यं गृह्णन्न वक्तारमपेक्षेत तथा भवान् ॥ १४० ॥  

यच्चापि भवतो ज्ञानं [4]प्रत्यक्षेण किमत्र ते ।  
मत्प्रसिद्धास्ति युक्तिर्वा साध्यं वात्र [5]यथेप्ससि ॥ १४१ ॥  

तस्मान्न विदुषामेतदुत्तरं युज्यते यतः ।  
तव हेतुरसिद्धोऽयं मम तेन न साधनम् ॥ १४२ ॥  

सशेषेण श्लोकेन । स्वयमप्रतिपन्नमपि ‘परस्येदं सिद्धम्’ इति [6]बुद्ध्या हि प्रति-
पादयति, किमिति न प्रतिपद्यसे इत्यर्थः ॥



यत्र वादिप्रत्ययेनार्थः प्रतीयते, तत्रेंद युज्यते वक्तुम्—कुतः पुनर्भवता
प्रतिपन्नम् ? इति; हेतुना त्वर्थं प्रतिपद्यमानो वैवादिकसिद्धमपेक्षते इत्याह—<q>यत्र
स्यादिति</q> ॥



यदि च वादिप्रत्ययेनार्थं प्रतिपद्यसे तदा नित्यः शब्दः—इत्युक्ते प्रतिज्ञा-
मात्रेणैन प्रतिपन्नः किमिति हेतुमपेक्षसे ? हेत्वपेक्षायां तु तस्यैव साधनत्वम्;
प्रतिवादिप्रतिपन्नमेव तु रूपत्रयं वादी स्ववचनेन स्मारयतीत्याह—**यदिति**
श्लोकद्वयेन ॥



यथा च स्वार्थानुमानेनार्थं प्रतिपद्यमानः प्रत्यक्षेण वा नैव वादिप्रतिपन्नता-
मपेक्षते, तथात्रापीत्याह—**तस्माद्यथैवेति** श्लोकद्वयेन ॥



सोत्प्रासमुपसंहरति—**तस्मान्नेति** ॥


[1]: तत्रेदमुच्यते. चौ. अनन्त. मु.

[2]: मद्दोषाज्ञान. चौ. अनन्त. मु.

[3]: यथैक. मा.

[4]: प्रत्यक्षादिः. चौ. अनन्त. मु.

[5]: यथेच्छसि. चौ. अनन्त. मु.

[6]: बुद्ध्यादिप्रति. मा.

<pb n="227"/>

सत्यं यदि ममैवात्र प्रतिपत्तिः फलं भवेत् ।  
तदा त्वदप्रसिद्धेऽपि हेतौ मां प्रति हेतुता ॥ १४३ ॥  

यदा तु ज्ञानमात्रत्वप्रतिपत्तौ भवान्मया ।  
पृष्टः को हेतुरत्रेति तदैवं नोपपद्यते ॥ १४४ ॥  

स्वयं न ह्यगृहीतेन मत्प्रसिद्धेन वा भवान् ।  
हेतुना साध्यमेतत् तु प्रतिपन्नः कथञ्चन ॥ १४५ ॥  

न च व्याप्रियतेऽन्यत्र वचनं प्राश्निकान् प्रति ।  
स्वनिश्चयाय यो हेतुस्तस्यैव प्रतिपादनात् ॥ १४६ ॥  

मत्प्रसिद्धत्वमेतस्य कुतश्चावगतं त्वया ।  
कथं चेत्थं विवक्षा ते स्वयमर्थमजानतः ॥ १४७ ॥  

मयि जिज्ञासमानेऽपि बुद्धिपूर्वाभिधायिनः ।  
इति ज्ञात्वा च वो वृद्धैर्भाषितोभयसिद्धता ॥ १४८ ॥  

एवं प्राप्ते सति द्वैतवाद्यह—**सत्यमित्यादि**चतुःश्लोक्या ॥



ननु च प्रतिवादिप्रतिप्त्यर्थमेव परार्थमनुमानम्; अतः किमुच्यते—
“सत्यं यदि ममैवात्र प्रतिपत्तिः फलं भवेत्”—इति ? अयमभिप्रायः—स्वनिश्चय-
वदन्येषां निश्चयोत्पादनाय हेतुः प्रयुज्यते । तत्र यदि प्रतिवादी प्राश्निकाश्च वादिनं
पृच्छन्ति—अद्वैतसिद्धौ भवतः किं प्रमाणम् ? इति, तदैतदपहास्यम्—यद्यपि
मम प्रमाणं नास्ति, तथापि त्वं प्रतिपद्यस्व इति ॥



स्वांशालम्बनत्वेन च विज्ञानानां मत्प्रसिद्धता च हेतोः कथमवगम्येते-
त्याह—**मत्प्रसिद्धत्वमेतस्येत्यर्धेन** ।



स्वयं च हेत्वर्थमजानतः कथमीदृशी विवक्षापि—यद्यपि ममायं हेतुरसिद्धः,
तथापि भवतः सिद्ध इत्याह—**कथं चेति** ।



अमुमेवार्थं पर्यालोच्य दिङ्नागेनोक्तम्—“तत्र यो वादिप्रतिवादिसिद्धः
स[1] साधनम्” इत्याह—**इति ज्ञात्वे**त्यर्धेन ॥


[1]: Omitted स. मा.

<pb n="228"/>

तेन यद्वन्ममैतेन त्वमाधित्ससि हेतुना ।  
साध्यज्ञानं तथैवाहमज्ञानं तव दूषणैः ॥ १४९ ॥  

यथैव च भवानीदृक् साध्यमुक्त्वास्य साधनम् ।  
साध्यानुरूपमज्ञात्वा विहितः प्रतिपादनात् ॥ १५० ॥   

तथैव प्रतिपाद्योऽपि तादृक्साध्यबुभुत्सया ।  
मन्वानः साधनं दुष्टं ततः साध्यं न बुध्यते ॥ १५१ ॥  

[1]सम्यग्वा साधनं मुक्त्वा तत्सद्भावे दृढे सति ।  
साध्यस्यासम्भवादेव त्वदुक्तं नाववुध्यते ॥ १५२ ॥  

तेनाशेयं न कर्तव्या मोहादपि मयेरिते ।  
साधने साधनं ज्ञात्वा पर एवावभोत्स्यते ॥ १५३ ॥  

विस्पष्टश्चाक्षपादोक्तो विरोधो हेतुसाध्ययोः ।  
यमदृष्ट्वा परैरुक्तमदूषणमिदं किल ॥ १५४ ॥  

तेन यथैव त्वमसिद्धेनैव साधनेन साध्यं साधयितुमिच्छसि, तथवाहम-
सिद्धेनैव दूषणमापादयामीत्याह—**तेन यव्ददिति** ॥



विज्ञानमात्रप्रतिज्ञार्थं च तद्व्यतिरिक्तो हेतुर्यथा वादिनोऽप्रसिद्ध इति कृत्वा
प्रतिवादिना विहतः, तथैव प्रतिपाद्योऽपि तादृक्साध्यबुभुत्सायां साध्यानुरूपं
साधनमज्ञात्वा विहित इत्याह—**यथैव चेति** श्लोकद्वयेन ॥



विज्ञानव्यतिरिक्तं चेत् साधनमवबुध्यते, तदा द्वैतसद्भावादद्वैतहानिरि-
त्याह—**सम्यग्वा साधनं मुक्त्वेति** ॥



अमुमेवार्थमुपसंहरति—**तेनाशेयमिति** । यथोक्तमक्षपादेन—“प्रतिज्ञा-
हेत्वोर्विरोधः प्रतिज्ञाविरोधः” इति ॥



तस्येदमुदाहरणम्—स्वव्यतिरिक्तशून्याः प्रत्ययाः प्रत्ययत्वात् इत्याह—
**विस्पष्टश्चेति** ॥



एतस्य प्रतिज्ञादोषस्येदमुदाहरणम्, यददृष्ट्वैवोदाहरणान्तरमक्षपादोक्तं
दूषितं दिङ्नागेनेत्याह—**यमदृष्टेति** ॥


[1]: संवित्त्या साधनं मत्वा. चौ. अनन्त. मु.

<pb n="229"/>

ननु लोकप्रसिद्धेन पूर्वमेतेन हेतुना ।  
साध्यसिद्धिर्ममाप्यासीत् परमार्थोऽस्य नास्तिता ॥ १५५ ॥  

योऽधुना परमार्थेन नास्तीत्येवं [1]प्रकाशते ।  
कथं पूर्वमसावासीदसंश्चेत् साधनं कथम् ॥ १५६ ॥  

साधनं चेदवश्यं च परमार्थास्तिता भवेत् ।  
सिद्धिर्नापरमार्थेन परमार्थस्य युज्यते ॥ १५७ ॥  

इदमुदाहरणं दत्तं प्रतिज्ञाहेत्वोर्विरोधे—“नित्यः शब्दः सर्वस्यानित्यत्वात्”
इति । अस्येदं दूषणमुक्तम्—“नित्यत्वप्रतिज्ञायामसर्वत्वं=निरावयवसंज्ञकं हेतुत्वेन
विवक्षितं सांख्यैः—“सर्वस्यानित्यत्वात्” इति । तत्र वैधर्म्यप्रयोगः । तत्रापि
साध्याभावो हेत्वभावेन व्याप्तः कथयितव्यः—अनित्यत्वस्य सर्वत्वात् इति ।
“सर्वस्यानित्यत्वात्”—इति तु विपरीतव्याप्तिकथनात् तदाभासः । तदुक्तम्—



“स हि दृष्टान्त एवोक्तो वैधर्म्येणासुशिक्षितैः ।” इति



ननु सांवृतेन रूपेण प्रमाणप्रमेयव्यवहारोऽस्त्येव; अतः सांवृतादेव प्रमा-
णाद् अद्वैतरूपं सत्यं प्रतीमः; परमार्थतायां तु न किञ्चित् प्रमाणं नापि प्रमेयम्;
अपि तु अपरसाधनमेकं तत्त्वम् । इष्टं चैतदेव वेदान्तवादिभिरपि—“आत्मै-
वेदं सर्वम्” इत्येवं वदद्भिः; अयं तु सर्वोऽविद्याविजृम्भितो भेदपरामर्शः,
आत्मैवेति तु सत्यमिति चोदयति—**ननु लोकप्रसिद्धेनेति** ॥



तत्र परिहारमाह सार्धेन—**योऽधुनेत्यादिना** । यस्य हि परमार्थेन
नास्तित्वम्, तस्य कथमस्तित्वम् ? कथं साधनत्वमित्यर्थः ।



ननु असतः साधनत्वं मा भूत्; संवृतिसत्येन भवत्वित्याशङ्क्याह—
**सिद्धिर्नेति** सार्धेन श्लोकेन । असत्याता हि पदार्थस्य न स्वतः परत एव वा; तत्र
शशविषणादयो न क्वचिदुपायभावं प्रतिपद्यन्ते; बाष्पादयस्तु धूमरूपतयोपायभावं
प्रतिपद्यन्ते, मिथ्यातस्तेभ्योऽपि यावदवगतिरित्यर्थः ॥


[1]: प्रकाश्यते. मा.

<pb n="230"/>

न दृष्टा शशशृङ्गादेः सम्यग्ज्ञानादिहेतुता ।  
बाष्पादिना [1]ह्यधूमेन मिथ्या बह्न्यादिबोधनम् ॥ १५८ ॥  

तस्मादसत्यहेतोर्या परमार्थे मतिस्तव ।  
साप्यसत्या न सत्यं हि सत्याभासेन गम्यते ॥ १५८ ॥  

येऽपि रेखादयो दृष्टा [2]वर्णादेः प्रतिपादकाः ।  
[3]न ते स्वेनैव रूपेण परमार्थत्ववर्जिताः ॥ १६० ॥  

वर्णात्मना न[4] सत्याश्चेत् सर्वभावेष्वयं विधिः ।  
पदार्थान्तररूपेण न सत्यं किञ्चिदिष्यते ॥ १६१ ॥  

स्वरूपे विद्यमाने तु यदप्येवं प्रकाशते ।  
स्वरूपाभावक्लृप्तौ तु न सत्यं नाप्यसत्यता ॥ १६२ ॥  

हेत्वादीनां तु भवतः स्वरूपेणाप्यसत्यता ।  
तेन बाष्पादिवत् तेषामुपायत्वं न लेख्यवत् ॥ १६३ ॥  

एवमद्वैतावगतावपि अविद्यावस्थायामुपायोपेयभावः पारमार्थिको भवत्येव;
अद्वैतमेवावगम्यमानमुपायस्य भ्रान्ततामवगमयति; विद्यावस्थायान्तु प्रमाणप्रमेय-
प्रमातृप्रत्यस्तमयान्न विद्मः—किमेकमुतानेकम् इति । तदाह—**तस्मादिति** ॥



ननु असत्यादपि लिप्यक्षराद् वर्णावगतिः सत्या दृष्टेत्याशङ्कयाह—<q>येऽपि
रेखादय इति</q> । रेखारूपतया हि लिप्यक्षराणां वर्णावगतौ सम्बन्धग्रहणम्; तेन
रूपेण सत्यत्वमेवेत्यर्थः ॥



यदा तु वर्णसामानाधिकरण्येन लिप्यक्षरावगतिः ‘गकारोऽयम्’ इति,
तदा तेषामसत्यता; तदा च तत्रैव प्रतीतेः पर्यवसानादुपायोपेयभाव एव नास्ती-
त्याह—**वर्णात्मनेति** ॥



विद्यमानस्य च पदार्थस्य स्वरूपपररूपाभ्यां सत्यासत्यत्वम् विज्ञानमात्रप्रति-
ज्ञायां हेत्वादीनां स्वत एवाविद्यमानत्वान्न बाष्पवदुपायत्वं नापि लेख्यवदित्याह
श्लोकद्वयेन—**स्वरूप इत्यादिना** ॥


[1]: प्यधूमेन. चौ. अनन्त. मु.

[2]: वर्णानाम्. चौ. अनन्त. मु.

[3]: स्वेनापि. चौ. अनन्त. मु.

<pb n="231"/>

उपायानां स्वरूपं हि संवृत्यात्मकमेव नः ।  
तथा च सत्यतेष्टैव स्वरूपासत्यता कथम् ॥ १६४ ॥  

संवृत्त्या यत्स्वरूपं हि तद्वाङ्मात्रनिबन्धनम् ।  
हेतुत्वं परामार्थस्य प्रतिपत्तुं न शक्नुयात् ॥ १६५ ॥  

परमार्थाच्च लोकस्य न भेदे हेतुरस्ति ते ।  
लौकिकोपायगम्यस्य केन स्यात् परमार्थता ॥ १६६ ॥  

नन्वसत्यपि बाह्येऽर्थे बुद्ध्यारूढेन सिध्यति ।  
वासनाशब्दभेदोत्थविकल्पप्रविभागतः ॥ १६७ ॥  

न्यायविद्भिरिदं चोक्तं धर्मादौ बुद्धिमाश्रिते ।  
व्यवहारोऽनुमानादेः कल्प्यते न बहिःस्थिते ॥ १६८ ॥  

ननूपायानां संवृतमेव रूपम्, तेन च रूपेण सत्यत्वमस्त्येवेति परिचोद-
यति—**उपायानामिति** ॥



तत्र परिहारमाह—**संवृत्येति** ॥



संवृतिसत्यस्य निराकृत्वादित्यर्थः । तदेव स्मारयति **परमार्थाच्चे**त्यर्धेन ।



लोकशब्दे संवृतिसत्यमाह; न च संवृतोपायगम्यस्य परमार्थतेत्याह—
**लौकिके**त्यर्धेन ॥



ननु विज्ञानमात्रप्रतिज्ञायामसत्यपि बाह्ये हेतौ वासनाभेदेन भिन्नशब्दज-
नितविकल्पप्रतिभासारूढानां धर्माणां गम्यगमकभाव इति परिचोदयति—
**नन्वसत्यपीति** ॥



बाह्यार्थवादिनोऽपि प्रतीतिसत्तां विहाय बहिस्सत्तारूपेणार्थानां गम्यगमक
भावः । तथा हि-न पर्वतस्थस्य धूमस्वलक्षणस्य अभावात् नापि सरस्तीरस्थस्य अप-
क्षधर्मत्वात्, नापि धूमजातेः तत्वान्यात्वाभ्यामनिर्वचनीयत्वात्, नापि अधूमव्यावृत्तेः
अवस्तुत्वात् । उक्तं च दिङ्नागेन—“सर्व एवायमनुमानानुमेयव्यवहारो बुद्ध्या-
रूढेन धर्मधर्मिन्यायेन, न बहिःसदसत्त्वमपेक्षते” इत्याह—**न्यायविद्भिरिति** ॥


<pb n="232"/>

अस्तीदं वचनं तेषामिदं तत्र परिक्ष्यताम् ।  
भेदोऽसतः कथं हि स्याद् बुद्धिशब्दप्रकल्पनात् ॥ १६९ ॥  

निर्वस्तुके कथञ्चित् स्यात् प्रसवो बुद्धिशब्दयोः ।  
शब्दभेदोऽपि भवतस्तदभावान्न सिध्यति ॥ १७० ॥  

यदि वाविद्यामानोऽपि भेदो बुद्धिप्रकल्पितः ।  
साध्यसाधनधर्मादेर्व्यवहाराय कल्प्यते ॥ १७१ ॥  

ततो भवत्प्रयुक्तेऽस्मित् साधने यावदुच्यते ।  
सर्व[1]त्रोत्पद्यते बुद्धिरिति दूषणता भवेत् ॥ १७२ ॥  

यश्च मन्त्रस्त्वयोक्तोऽयं धर्म्यादौ बुद्धिमाश्रिते ।  
न बाह्यापेक्षया स स्यादसिद्ध्यादौ मयेरिते ॥ १७३ ॥  

बुद्धिप्रक्लृप्तिसिद्धिश्च भवतां व्यवहारिणाम् ।  
मदुक्तं दूषणं सिद्धं त्वदुक्तं तु न साधनम् ॥ १७४ ॥  

तत्र परिहारमाह—**अस्तीदमिति** सार्धेन । वचनशब्देन न्यायशून्यतां
दर्शयति । इदं त्वत्र परिक्ष्यतामिति धर्मधर्मिणोरभावेन शब्दप्रयोगाभावात् कुतस्त-
दुत्थो विकल्पप्रविभाग इत्यर्थः । वक्ष्यमाणेन च वासनाभावेन भवतः शब्दभेदो
नास्तीत्याह—**शब्दभेदोऽपी**त्यर्धेन ॥



यथा चानादृत्यैव बाह्यमर्थं बुद्ध्यारूढतया साधनत्वम्, तथा भवत्साधन-
दूषणमपि भविष्यतीत्याह—श्लोकद्वयेन—**यदि चेत्यादिना** ॥



यच्च साधनसम्बन्धितयोक्तम् “सर्व एवायम्” इति, तच्छक्यं दूषणेऽप्यू-
हितुमित्याह—**यश्चेति** । “मन्त्रः” इत्यूहविषयतां दर्शयत्युपहासाय ॥



प्रतीतिमात्रव्यवहारित्वाच्च बाह्यार्थाभावेऽपि भवतां मदुक्तदूषणं दूषणं
सिद्धम्; बाह्यार्थवादिनां तु तदभावेन त्वदुक्तं न सिद्ध्यतीति न साधनमित्याह
श्लोकद्वयेन—**बुद्धीत्यादिना** ॥


[1]: त्रोद्भिद्यते. मा.

<pb n="233"/>

बाह्यार्थव्यव[1]हारित्वाज्ज्ञानोत्पादे स्थितेऽपि नः ।  
कथञ्चिन्न हि कल्प्येत व्यवहारोऽर्थवर्जितः ॥ १७५ ॥  

ननु यद्वन्मया हेतुर्नेष्यते दूषणं तथा ।   
तेन मे दूषणाभावाददुष्टं साधनं भवेत् ॥ १७६ ॥  

नेदानीं दूषणैः कार्यं साधनाभावतो यदि ।  
त्वयैवास्मदभिप्रेता स्वपक्षासिद्धिराश्रिता ॥ १७७ ॥  

न चास्ति वासनाभेदो निमित्तासम्भवात् तव ।  
ज्ञानभेदो निमित्तं चेत् तस्य भेदः कथं पुनः ॥ १७८ ॥  

वासनाभेदतश्चेत् स्यात् प्राप्तमन्योन्यसंश्रयम् ।  
स्वच्छस्य ज्ञानरूपस्य न हि भेदः स्वतोऽस्ति ते ॥ १७९ ॥  

प्रमाणं वासनास्तित्वे भेदे वापि न विद्यते ।  
कुर्याद् ग्राहकभेदं सा [2]ग्राह्यभेदस्तु किंकृतः ॥ १८० ॥  

ननु साधनवद् दूषममपि त्वदुक्तमस्माभिर्नेष्टमित्याह—**ननु यद्वदिति** ॥



तत्रोत्तरम्—**नेदानीमिति** । साधनैस्तु विनैव बाह्यार्थाभावस्यासिद्धेर्जितं
बाह्यार्थवादिभिरित्यर्थः ॥



वासनाभेदमभ्युपगम्य दूषणमुक्तम्; इदानीं निमित्ता[3]भावेन वासना-
भेदोऽपि नास्तीत्याह सार्धश्लोकेन **न चास्तीति** । ज्ञानभेदोऽपि वासनाभेदनिमित्तः,
तस्माच्च तद्भेद इतीतरेतराश्रयम् । न चात्र बीजाङ्कुरवत् परिहार इत्याह—
स्वच्छस्येत्यर्धेन । बोधरूपता हि विज्ञानानां पारमार्थिकी; तया चैक्यम्; विष-
याकारतया तु विज्ञानानि भिद्यन्ते; सा च [4]वासनया; सा नैव पारमार्थिकी; अपा-
रमार्थिकस्तु विज्ञानभेदो न वासनाभेदनिमित्तायालमिति न बीजाङ्कुरन्यायः
संभवति ॥



इदानीं भेदवदस्तित्वेऽपि प्रमाणं नास्तीत्याह—**प्रमाणमि**त्यर्धेन ।



ननु विज्ञानजन्यः संस्कारो वासना; तत्र चाविप्रतिपत्तिरेव । तदुक्तम्—
“वस्तुधर्मो दोषवदनुभवः यदीयात् स्मृतिबीजमावृत्तम् ” इत्याशङ्कयाह—**कुर्यादि**-


[1]: हारित्वज्ञानो. अनन्त. मु.

[2]: कार्यभेद. मा.

[3]: भावेऽपि न वास. मा.

[4]: वासना वासनैव पार. मा.

<pb n="234"/>

संवित्त्या जायमाना हि स्मृतिमात्रं करोत्यसौ ।  
क्षणिकेषु च चित्तेषु विनाशे च निरन्वये ॥ १८१ ॥  

वास्यवासकयोश्चैवमसाहित्यान्न वासना ।  
पूर्वक्षणैरनुत्पन्नो वास्यते नोत्तरः क्षणः ॥ १८२ ॥  

उत्तरेण विनष्टत्वान्न च पूर्वस्य वासना ।  
साहित्ये [1]च तयोर्नैव सम्बन्धोऽस्तीत्यवासना ॥ १८३ ॥  

क्षणिकत्वाद् द्वयस्यापि व्यापारो न परस्परम् ।  
विनश्यच्च कथं वस्तु वास्यतेऽन्येन नश्यता ॥ १८४ ॥  

त्यर्धेन । यदि विज्ञानजन्यः संस्कारो वासना; तया च सर्वाणि ज्ञानानि जन्यन्ते;
तथा सत्यपि ग्रहणस्मरणयोर्भेदे विषयभेदो न प्राप्नोतीत्यभिप्रायः ॥



एतदेव स्पष्टयति—**संवित्त्ये**त्यर्धेन । सवित्तेरुत्पद्यमाना संस्कारात्मिका
वासना तद्विषयमेव स्मरणमात्रं करोतीत्यर्थः ।



अपरेषां दर्शनम्—विज्ञानयोरेव वास्यवासकभावः; पूर्वविज्ञानवासितमुप-
रितनं स्वकार्यं करोतीति । तदेतद् विकल्प्य निराकरोति; न तावत् क्रमोत्प-
न्नयोः वास्यवासकभाव इत्याह—**क्षणिकेष्विति** ।



यथैवोपरितनं विनष्टत्वेन न पूर्वस्य वासकमिष्यते, तथैव पूर्वमनुत्पन्नत्वादु-
परितनस्य चेत्याह—**पूर्वक्षणैरिति** ।



नापि युगपदुत्पन्नयोः, तादात्म्यतदुत्पतिलक्षणसम्बन्धाभावादित्याह—
**साहित्ये चे**त्यर्धेन ।



उत्पत्त्यनन्तरं च क्षणिकत्वेन विनाशान्न परस्परं व्यापारोऽस्तीत्याह—
**क्षणिकत्वादि**त्यर्धेन ।



नापि विनश्यदवस्थयोरसत्त्वेन वास्यवासकभावः, तदाह—**विनश्यदि**त्यर्धेन ॥


[1]: अपि. अनन्त. मु.

<pb n="235"/>

अवस्थिता हि वास्यन्ते भावा भावैरवस्थितैः ।  
अवस्थितो हि पूर्वस्माद् भिद्यते नोत्तरो यदि ॥ १८५ ॥  

पूर्ववद् वासना तत्र न स्यादेवाविशेषतः ।  
भङ्गुरे पूर्वसादृश्याद् भिन्नत्वाच्चास्ति वासना ॥ १८६ ॥  

नैतदस्त्यनुरूपं तु क्षणिकत्वे धियां तव ।   
पूर्वज्ञानं त्वनुत्पन्नं कार्यं नारभते क्वचित् ॥ १८७ ॥  

[1]न नष्टं न च तस्यास्ति निष्पन्नस्य क्षणं स्थितिः ।  
[2]तेनोत्पद्यविनष्टत्वान्नास्त्यारम्भक्षणोऽपि हि ॥ १८८ ॥  

मीमांसकपक्षे त्ववस्थितस्यात्मनो अवस्थितैरेव विज्ञानैर्वास्यवासकभावो
घटत इत्याह—**अवस्थिता ही**त्यर्धेन । स्थायिन एव ज्ञानस्याशुतरविनाशित्वाभि-
प्रायेण “क्षणिक हि सा” इति व्यवहारः । एवमवस्थिते मीमांसकपक्षं निराकृत्य
वास्यवासकदर्शनान्तरमुपन्यस्यति । तत्र निरा[2]करणम्—किं भिन्नस्योत्पत्तिरुता-
भिन्नस्य ? भिन्नोत्पत्तौ तादवस्थ्यं तस्य; अभिन्नोत्पतौ तु आत्मैवोत्पन्नः स्यात;
तदाह—**अवस्थितो हीति** । यदा समन्तरप्रत्यय एवात्मसदृश्यं विज्ञानं जनवद्
वासनोच्यते, तदा क्षणिकत्वेऽपि न कश्चिद्दोष इत्याह—**भङ्गुर** इत्यर्धेन ॥



तदिदमनुपपन्नम्, क्षणिकत्वेन निरन्वयविनाशित्वेन च कार्यकारणभाव-
सादृश्ययोरभावादित्याह—**नैतदि**त्यर्धेन । तत्र तावत् कार्यकारणभावं निराका-
रोति—**पूर्वज्ञानमिति** सार्धेन । न तावदनुत्पद्य[4]मानस्योत्पादकमानम्; नाप्यनु-
त्पन्नस्य, क्षणान्तरेऽभावात्; विनश्यदवस्थोऽप्यसत्त्वादकारणम्; अथ क्षणद्वया-
वस्थायी प्राप्तः नाविनष्टम्, असत्वात् ।



ननु चैवमनन्तर[5]मुत्पत्तिमत्त्वमेव कार्यत्वमनन्तरपूर्वभावित्वमेव कारणत्वम्;
एवं तर्हि सन्तानान्तरवर्तिनोऽपि कार्यत्वप्रसङ्गः । निरन्वयविनाशित्वेन च सादृश्य-


[1]: न विनष्टं न तस्य. चौ अनन्त. मु.

[2]: तेनोत्पन्नवि. चौ. अनन्त. मु.

[3]: करणं किं हि तदास्य अभि मा.

[4]: मानत्वोत्पादक. मा.

[5]: मुत्पत्ति...मेव. मा.

<pb n="236"/>

निरन्वय[1]विनाशित्वादानुरूप्यं कुतः पुनः ।  
न तदीयोऽस्ति कश्चिच्च धर्म उत्तरबुद्धिषु ॥ १८९ ॥  

समानधर्मतां मुक्त्वा नानुरूप्यं च विद्यते ।  
यदि स्यादानुरूप्याच्च वासना गोधियो यदा ॥ १९० ॥  

हस्तिबुद्धिर्भवेत् तत्र वलक्षण्यान्न वासना ।  
ततः परं च गोज्ञानं निर्मूलत्वान्न संभवेत् ॥ १९१ ॥  

सर्वं विलक्षणं ज्ञानं न स्यादेव विलक्षणात् ।  
बाह्यार्थानुग्रहाभावात् पारार्थ्येनावशीकृताः ॥ १९२ ॥  

मपि नास्तीत्याह—**निरन्वयेति** सार्धश्लोकत्रयेण । सर्वात्मना विनष्टत्वान्न पूर्वा-
परयोरनुगतं किञ्चिदस्तीत्यभिप्रायः । सदृशोत्पादकत्वेन च वासनात्वे विलक्ष-
[2]णयोरुत्पाद्योत्पादकभावो न प्राप्नोतीत्यभिप्रायं—**यदि स्यादिति** श्लोकद्वयं
निगदव्याख्यातम् ।



अपरं दर्शनम्—प्रवृत्तिज्ञानानि नीलपीतादिविषयाकारणि स्वच्छायल-
विज्ञाने संस्कारमाधाय वासनारूपं विनश्यन्ति; सा च वासना यज्जतीयाद् विज्ञा-
नादुत्पद्यते तज्जातीयमेव विज्ञानं जनयति एतदपि विज्ञानं [1]स्वानुरक्तवासनामिति ।
तद्विकल्प्य दूषयति । तद्ध्यालयविज्ञानं प्रतिक्षणध्वंसि स्थायि वा ? यदि प्रतिक्षण-
ध्वंसि तन्नाशे च यदि तदाधारा वासना विनश्यन्ति, ततश्चात्र कार्यजननस्वभावा
एव कल्पिता इति कार्यं जनयेयुः; न च बाह्यापेक्षिता तासाम्, तस्याभावात् ।
ततश्च क्रमेण कार्योत्पादे न प्राप्नोति; तदाह—**बाह्यार्थानुग्रहाभावादिति** ।
पारार्थ्येनावशीकृता इति कार्यजननस्वभावा एवेत्यर्थः ।



कारणविनाशानन्ततरं च सर्वं कार्यमुदेतीति बौद्धदर्शनम्, अन्यथा क्रमयौ-
गपद्याभ्यामर्थक्रियाविरोधात्; आलयविज्ञानविनाशे च तदाधारा वासना विन-
श्यन्ति; ततश्च ताः स्वानुरूपाणि विज्ञानानि विचित्राणि जनयन्ति; एकस्मिन काले


[1]: विनष्टत्वा. चौ. अनन्त. मु.

[2]: णयोरुत्पादक. मा.

[3]: स्वानुक्त. मा.

<pb n="237"/>

निरन्वयविनाशिन्यः कुर्युः कार्यं कथं क्रमात् ।  
विनाशे कारणस्येष्टः कार्यारम्भश्च नान्यथा ॥ १९३ ॥  

तत्रैव ज्ञाननाशेन विनष्टाः सर्ववासनाः ।  
तेन सर्वाभ्य एताभ्यः सर्वाकारं यदुत्थितम् ॥ १९४ ॥  

ज्ञानमेकक्षणेनैव विनाशं गन्तुमर्हति ।  
यद्याश्रयविनाशेऽपि शक्त्यनाशोऽभ्युपेयते ॥ १९५ ॥  

क्षणिकत्वं च हीयेत न चारम्भोऽन्यथा भवेत् ।  
वासनानां प्रवाहोऽपि यदि ज्ञानप्रवाहवत् ॥ १९६ ॥  

वासनातस्ततो ज्ञानं न स्यात् तस्माच्च वासना ।  
कुर्यातां तुल्यमेवैते नान्योन्यं तु कदाचन ॥ १९७ ॥  

नान्यो विलक्षणो हेतुर्येनान्यादृक् फलं भवेत् ।  
तस्मात् संवृतिसत्यैषा कल्पिता नास्ति तत्त्वतः ॥ १९८ ॥  

उत्पद्यमानानि भिन्नान्यपीति न शक्यते वक्तुम्; एकमेव तद्विचित्रं प्राप्नोति
चित्रबुद्धिवत्; तदाह—**विनाश** इति द्वयेन ॥



अथालयविज्ञानविनाशेऽपि वासना न विनश्यन्ति, एवं क्षणिकत्वाभ्युप-
गमविरोधः; स्थायिनश्च क्रमयौगपद्याभ्यामर्थक्रियाविरोधः; तदाह—<q>यद्याश्रय-
विनाशेऽपीति</q> ॥



अथ विनश्यन्त एव वासनाः आलयविज्ञानविनाशे कार्यं जनयन्ति,
ततु वासनान्तरमेव आलयविज्ञानक्षणान्तरस्थम् । यद्येवं वासनाजननस्वभावत्वा-
पातात् ताभ्यो न प्रवृत्तिज्ञानोत्पादः प्राप्नोति; वासनाजन्यत्वाच्च वासनानां न
प्रवृत्तिज्ञानजन्यत्वं स्यात्, चान्यत् सहकारि विद्यते, यत्समवधाने प्रवृत्तिज्ञानं
जनयति; तदाह—**वासनानामिति** श्लोकद्वयेन ।



उपसंहरति—**तस्मादिति** ॥


<pb n="238"/>

न चेदृशेन भावेन कार्यमुत्पद्यते क्वचित् ।  
यस्य त्ववस्थितो ज्ञाता ज्ञानाभ्यासेन युज्यते ॥ १९९ ॥  

स तस्य वासनाधारो वासनापि स एव वा ।  
कुसुमे बीजपूरादेर्यल्लाक्षाद्युपसिच्यते ।  
तद्रूपस्यैव संक्रान्तिः फले तस्येत्यवासना ॥ २०० ॥  

युक्त्यानुपेतामसतीं प्रकल्प्य यद्वासनामर्थनिराक्रियेयम् ।  
आस्थानिवृत्त्यर्थमवादि बौद्धैः ग्राहं गतास्तत्र कथंचिदन्ये ॥ २०१ ॥  

यत्पुनर्मीमांसकपक्षे वास्यवासकभावो न प्राप्नोतीत्युक्तम् “अवस्थितो हि”
इति, तत्राप्याह—**यस्येति** ॥



नित्यत्वादात्मनो ज्ञानाभ्यासेन युज्यते संस्काराधानम्, स्थायित्वादाधारस्य;
आत्मैव वा स्मरणसमर्थो जायत इति वासनापि स एवेत्याह । तदुक्तम्–“विज्ञान
रूपस्य न नित्यत्वं विरोत्स्यते” इति । यत्तु दिङ्नागेन दृष्टान्तत्वेनोक्तं वासनासिद्धौ
“लाक्षावासितकुसुमं लोहितफलं जनयति” इति, तदसि[1]द्धम्, फले लाक्षादिरूप-
स्यैव सङ्क्रान्तत्वात् सङ्क्रान्तस्य प्रत्यभिज्ञायमानत्वादित्याह—**कुसुम इति** ।



बौद्धमपि दर्शनं तात्पर्येण नावगतमित्याह—**युक्त्यानुपेतामिति** । स हि
बुद्धस्तत्वदर्शी [3]नाम कथमपि युक्त्यानुपेतां तत एवासतीं वासनां प्रकल्प्य
लोकयात्रासिद्ध्य[4]ङ्गतयायतत तस्माद् यथा[5]कथञ्चिद् रागपरो लोकः संग्राह्य[6] इति ।
बुद्धेनोक्ते [7]तत्रान्यथैवातत्त्वदर्शिनो [8]माभिनिविष्टा भूतेति ॥


<trailer>इति श्रीभट्टोम्बेकविरचितायां तात्पर्यटीकायां
निरालम्बनवादः समाप्तः ॥</trailer>
[1]: तदसिद्धमित्याह-कुसुम इति । बौद्ध. मा.

[2]: तात्पर्येणावगत. मा.

[3]: दर्शनात्मकयमिव मा.

[4]: तयातत. मा.

[5]: क्रध्यविद्रगपरम्. मा.

[6]: सङ्ग्राह्यवर्तंत इत्येतत्. मा.

[7]: तत्रन्यथैव मा.

[8]: दर्शनोमाविष्टा इति. मा.

<pb n="239"/>

## शून्यवादः प्रारभ्यते ॥

एवमुक्तेऽनुमानस्य ज्ञानमाश्रित्य दूषणे ।  
ज्ञानप्रवृत्त्यशक्त्या तु परः प्रत्यवतिष्ठते ॥ १ ॥  

यत्तावन्मन्यमानेन प्रत्यक्षं भवतोच्यते ।  
दूषणं तद्विरोधादि तदिदानीं परीक्ष्यताम् ॥ २ ॥  

## ॥ अथ शून्यवादस्थानकम् ॥

“ननु सर्व एव निरालम्बनः”–इत्यादिना बाह्यार्थाभावमाशङ्क्य तत्सद्भाव-
प्रदर्शनेन योगाचारदर्शने निरस्ते संप्रति तु विज्ञानस्याप्यभावमाशङ्क्य तत्सद्भाव-
प्रतिपादनेन माध्यमिकदर्शनं निराकर्तुमाह–“शून्यस्तु” इत्यादिना । तदनुपपन्नम्,
प्रतिपादिते हि बाह्यार्थसद्भावे “जाग्रतो बुद्धिः”—इत्यादिना प्रत्यक्षप्रतीतिबलेन
तदभावाशङ्कायां कारणाभावात्; संवेद्यमान एव हि विज्ञानाभावोऽपि भवति इति
तदभ्युपगमेऽपि “सर्व एव निरालम्बनः”—इत्यनेनैव गतत्वात् पुनरुक्तमिदम्—
“शून्यस्तु” इत्यादीत्याशङ्क्य परिहर्तुमाह—**एवमिति** । ननु “सर्व एव
निरालम्बनः” इत्यादिना बाह्यार्थाभावेऽनुमानं पूर्वमुपन्यस्तवान् पूर्वपक्षवादी ।
ततस्तस्य प्रत्यक्षविरोधरूपं दूषणमभिहितम्—“जाग्रतो बुद्धिः” इत्यादिना । सांप्रतं
तु पूर्वपक्षवाद्येव नीलतद्बुध्योरेकत्वेन प्रत्यक्षस्य बाह्येऽर्थे प्रवर्तितुं शक्तिर्नास्तीति
प्रत्यक्षविरोधपरिहारेण प्रत्यवस्थितवान् “शून्यस्तु”—इत्यादिना । तदुक्तम्—
“प्रस्तुतः स द्विधा चात्र” इति । अत इदमिह विचारणीयम्—‘नीलमिदम्’,
‘पीतमिदम्’, ‘रजतमिदम्’ इत्येवमादेरनुभवस्योत्पद्यमानस्य किमात्मैवानुभाव्यः,
यथोक्तम्—“सहोपलम्भनियमादभेदो नीलतद्धियोः” इति; उतान्योऽनुभाव्यः ?
इति । यदि तावदात्मैवानुभाव्यः, ततोऽर्थनिराकरणपरस्यानुमानस्य स्वांशग्राहकेण
प्रत्यक्षेण विषयभेदे सति पूर्वोक्तप्रत्यक्षविरोधासम्भवात् जितं शून्यवादिना ।
अनुभवातिरिक्तानुभाव्यकल्पनायां तु एकार्थविषयत्वात् प्रत्यक्षानुमानयोरर्थसद्भाव-
ग्राहकेण प्रत्यक्षेण बाघाज्जितं मीमांसकेनेत्याह—**यत्तावदि**त्यादिना श्लोकत्रयेण ।
‘नीलमिदम्’ ‘पीतमिदम्’ ‘रजतमिदम्’ इति यत् प्रत्यक्षं मन्यमानेन तावत्
<pb n="240"/>

प्रवर्तितुं हि किं शक्तं स्तम्भाद्यर्थे बहिःस्थिते ।  
अथवात्मांश एवैतद्ग्राह्ये क्षीणं न वस्तुनि ॥ ३ ॥  

तद्यद्येतेन बाह्योऽर्थो गृह्यते दूषणं ततः ।  
त्वदुक्तं सवमात्मांशे ग्राह्ये तन्नोपपद्यते ॥ ४ ॥  

प्रत्यक्षविरोधदूषणमुक्तमनुमानस्य, तत् परीक्षणीयम्—किं तस्यैवात्मैवानुभाव्यः,
उतान्य इति श्लोकत्रयार्थः ॥



ननु सन्देह एवात्र नास्ति, सर्वत्र ग्रहणे परस्परविलक्षणत्रितयप्रतिभासात्
‘नीलमिदमहं गृह्णामि’ इत्यादिष्वनात्मतया नीलादयः कस्यचित् प्रतिभासन्ते, न
पुनर्नील एव [1]केवलः स्वप्रकाशः, तथा प्रतिभासाभावात्; अनुभूयमानाननुभूयमान-
योश्च परोक्षापरोक्षतया विशेषो न स्यात् । एकस्मिन्नपि नीले संनिकृष्टासंनिकृष्टयो-
र्विशेषो न स्यात् । स्वप्रकाशे च नीले ‘ममायं प्रकाशते, नान्यस्य’ इति प्रतिभासो
न स्यात् । तस्मात् सर्वत्रानुभवितानुभवोऽनुभाव्यश्च प्रकाशते । ‘नीलमहं जानामि’
इति चात्रापि पीतविलक्षणोऽनुभावानुभवितृविलक्षणश्चानुभाव्योऽनुभूयते, स्वनि-
ष्ठस्य नीलत्वेनानात्मतया प्रतिभासनात्; न ह्ययं नीलपीतादिः स्वव्यापारस्तदीयबोध-
वत् प्रकाशते । प्रतिभासनिमित्ता च भेदाभेदव्यवस्था । इतरथा ‘नीलमिदम्,
पीतमिदम्’ इत्यनुभाव्यभेदोऽपि परस्परतो न स्यात् । विपर्ययावगमोऽपि त्रित्क्य-
प्रतिभास एव; ‘नेदं रजतम्’ इत्यनुभवान्तरादनुभूतस्यैव वानुभूयमानस्य वा
असत्त्वमवगम्यते ; न त्वनुभवानुभाव्ययोरैक्यम् । यत्र तु परस्परविलक्षणत्रितय-
प्रतिभासोऽस्ति, निषेधानुभवान्तरं च नास्ति ; तत्र कथमविभक्तोऽपि बुद्ध्यात्मा,
कथं[2] नेदंशब्दप्रयुक्तता अभेदस्येति न विद्मः । ननु चात्रानुभाव्यातिरिक्तानु-
भवाभावोऽसत्येव, आनुमानिकविषयाभ्युपगमात् । तदुक्तम्—“सहोपलम्भनिय-
मादभेदो नीलतद्धियोः” इति । तदनुपपन्नम् ; परस्परविलक्षणत्रितयप्रतिभासे-
नानुमानाभासत्वे सति बाधकाभावात्, सहोपलम्भस्याभेदाधिष्ठानविरोधाद्
विरुद्धो हेतुः । अथैकोपलम्भादिति हेत्वर्थः, अत्राप्यसिद्धत्वम् ; सर्वत्र ग्रहणे
[1]: केवलस्वप्र. मा.

[2]: कथं चैव शब्द. मा.

<pb n="241"/>

तत्र तावदिदं सिद्धं सर्वप्राणभृतामपि ।  
ग्राह्यत्वं नीलपीतादिदीर्घाद्याकारवस्तुनः ॥ ५ ॥  

न चाप्याकारभेदेन ज्ञानज्ञेयावधारणा ।  
न चान्यतरधर्मत्वं विस्पष्टं तत्र गृह्यते ॥ ६ ॥  

गृह्यमाणस्य चास्तित्वं नाग्राह्यस्याप्रमाणकम् ।  
तस्मादाकारवद् वस्तु ग्राह्यत्वाद् विद्यते ध्रुवम् ॥ ७ ॥  

अतः परीक्षमाणानां ज्ञानमाकारवद्यदि ।  
परस्परविलक्षणप्रतिभासात् । एवं सन्देहाभावेनाधिकरणमनारभ्यमाशङ्क्य सन्दे-
हकारणं दर्शयितुमाह—**तत्र तावदिदं सिद्धमि**त्यादिना श्लोकपञ्चकेन ।



ननु सिद्धे ग्राह्यस्य सद्भावे तस्यार्थान्तरत्वं ज्ञानाकारत्वं वा परीक्षितुं शक्यम् ;
तत्सिद्धिरेव कुतः ? अत आह—**तत्र तावदिति ।** सर्वप्राणभृतामविवादसिद्धम्—
यन्नीलाद्याकारं किञ्चिद् वस्तु प्रकाशत इति । तवापि ज्ञानज्ञेययोरुभयोरपि प्रकाश-
नादुभयमङ्गीक्रियताम् । किमन्यत् परीक्ष्यते ? अत आह—**न चापी**त्यर्धेन । एक-
मेव नीलाकारं वस्तु प्रकाशते ‘नीलम्’ इति ; तथापि यस्यैव प्रकाशते सर्वज्ञानस्य
चायमाकारस्तस्यैवास्तु ; कः परीक्षावसरः, अत आह—**न चान्यतरधर्मत्व**मित्य-
र्धेन । नायमाकारोऽर्थज्ञानयो[1]रन्यतरधर्मतया निर्द्धारितोऽवभासते, यतः परीक्षाव-
सरो न स्यात् इति । नन्वेकस्मिन्नपि प्रकाशमानेऽन्यदप्रकाशमेव सिद्यति, तथापि
[2]सिध्यत्येव द्वैतम् ; अत आह—**गृह्यमाणस्ये**त्यर्धेन । तस्मादेकस्यैव ध्रुवमस्तित्वम् ;
द्वितीयं तु ‘अस्ति’, ‘नास्ति’ इति परीक्षणीयमित्याह—**तस्मादि**त्यर्धेन ।



तेन यदि परीक्षमाणा ज्ञानमेवाकारवदध्यवस्यामः, ततस्तन्मात्र एव प्रत्यक्ष-
[3]प्रमाणमित्यर्थकल्पनां विजहीमः; ज्ञानस्य हि स्वयंप्रकाशस्य नार्थमन्तरेणानुप-
पत्तिरिति सिध्यत्यद्वैतम् । अथ तु बाह्यस्यैवाकारवत्तया प्रकाशः, ततस्तावत् प्रका-
शमानत्वादस्ति ; तस्य हि जडत्वेन पराधीनप्रकाशत्वात् प्रकाशोपपत्तये ज्ञानमपि
कल्प्यत इति सिध्यति द्वैतम् ; अत आह—**अत** इति द्वयेन ॥


[1]: अन्यतरे धर्म. मा.

[2]: सिध्यतवद्बैतम्. मा.

[3]: प्रमाकीणेति अर्थ. मा.

<pb n="242"/>
तन्मात्रे च प्रमा क्षीणा ततो नास्त्यर्थकल्पना ॥ ८ ॥  

यदि त्वाकारवत्ता स्याद् बाह्यस्यैवेह वस्तुनः ।  
तदस्ति गृह्यमाणत्वात् [1]तत्सिध्यैवास्तिधीरपि ॥ ९ ॥  

किं तावदत्र युक्तं स्यात् ज्ञानमाकारवत् कुतः ।  
एकमाकारवद् वस्तु ग्राह्यमित्यध्यगीष्महि ॥ १० ॥  

तद्यद्याकारवानर्थो बाह्यः कल्प्येत तस्य च ।  
ग्राह्यत्वमन्यथा न स्यादिति ग्राहककल्पना ॥ ११ ॥  

तेनाकारवतः क्लृप्ताद् ग्राह्यादाकारवर्जितम् ।  
वस्त्वन्तरं [2]पृथक् कल्प्यं ग्राहकं निष्प्रमाणकम् ॥ १२ ॥  

तस्याकल्पनमिच्छंश्चेदर्थे ग्राहकतां [3]वद ।  
संज्ञामात्रे विसंवादः सिद्धा त्वेकार्थकल्पना ॥ १३ ॥  

पूर्वपक्षं परिगृह्णाति—**किं तावदत्र युक्तं ज्ञानमाकारवदिति ।**
ननु वहिरवभासमानस्य ज्ञानाकारत्वं कथमिति पृच्छति—**कुत इति ।** उत्तरमाह—
**एकमाकारवदि**त्यर्धेन । एकमेव हि नीलाकारं वस्तु प्रकाशते, न द्वयम्—
इत्येतत् तावदधिगतवन्तो वयम् ; अतस्तन्मात्रमेवाश्रयितव्यम् ॥



तथापि कथं ज्ञानाकारतेत्याह—**तद्यद्याकारवानिति ।** अर्थस्य ग्राह्याका-
रत्वे तस्य जडस्य ग्राह्यत्वसिद्धये ग्राहकज्ञानमङ्गीकर्तव्यमिति ॥



ततः को दोषः ? आह—**तेनाकारवत इति ।** क्लृप्तेनैवोपपत्तौ नाक्लृप्त-
कल्पनं युक्तमिति ॥



शङ्कते—**तस्ये**त्यर्धेन । विज्ञानवदर्थ एव स्वयं प्रकाशोऽस्त्विति । दूष-
यति—**संज्ञामात्र** इत्यर्धेन । एकमेव स्वयंप्रकाशं वस्त्विति नो मतम् ; तस्य
‘अर्थः’ इति संज्ञामात्रं भवतोच्यते, नार्थविशेषः कश्चिदिति ॥


[1]: सिद्धैवास्ति. चौ. मु.

[2]: प्रकल्प्यं स्यात्. चौ. अनन्त. मु.

[3]: वदेः. अनन्त. चौ. मु.

<pb n="243"/>

ग्राह्यग्राहकयोरैक्यं सर्वथा प्रतिपाद्यते ।  
बाह्याभ्यन्तररूपश्च परिकल्पो मृषेष्यते ॥ १४ ॥  

मत्पक्षे यद्यपि स्वच्छो ज्ञानात्मा परमार्थतः ।  
तथाप्यनादौ संसारे पूर्वज्ञानप्रसूतिभिः ॥ १५ ॥  

चित्राभिश्चित्रहेतुत्वाद् वासनाभिरुपप्लवात् ।  
स्वानुरूप्येण नीलादिग्राह्यग्राहक[1]दूषितम् ॥ १६ ॥  

प्रतिभक्तमिवोत्पन्नं नान्यमर्थमपेक्षते ।  

एतदेव विवृणोति—**ग्राह्यग्राहकयोरैक्य**मित्यर्धेन । [2]ज्ञानं तावद् भवत्वर्थो
वा, सर्वथा सिद्धं ग्राह्यग्राहकयोरेकत्वम् ; तावदेवास्नाभिः प्रतिपाद्यते, नान्यदिति ।
नन्वर्थो बाह्यः स्थायी, [3]ज्ञानन्त्वान्तरं क्षणिकम् ; तत् कथं वस्त्वविशेषः ? अत
आह—**बाह्याभ्यन्तररूपश्चे**त्यर्धेन । एकमपेक्ष्यैवेतरं बाह्यम्, तमपेक्ष्य चान्य-
दान्तरम् ; अद्वितीये वस्तुनि मृषैवायं विभागः । स्वप्रकाशत्वे चास्यापि [4]क्षणि-
कत्वमेव, स्थायिनः सुषुप्त्यादावप्रकाशनानस्य स्वप्रकाशत्वानुपपत्तेः । अतो वस्तु-
विशेषाभावात् संज्ञा[5]मात्रे नो विवाद इति ॥



ननु यदि ज्ञानमात्रमेव तत्त्वम्, तस्य स्वच्छसंविन्मात्ररूपत्वान्नीलादेर्गाह्या-
कारस्य कथमवभासः ‘नीलमिदम्’ [6]इति ? कुतोऽस्मदर्थग्राहकस्य न ‘अहम्’
इति ? अत आह—**मत्पक्ष इति** सार्धश्लोकद्वयेन । अनादौ संसारे विचित्रनील-
ग्राह्यग्राहकाकारबुद्धिजन्याभिर्विचित्राभिर्वासनाभिर्जन्यमानस्य ज्ञानस्य स्वहेत्वानुरू-
प्येण विचित्रनीलादिग्राह्यग्राहकाकारशबलस्याविभक्तस्य विचित्रस्योत्पत्तिसिद्धेर्न वैचि-
त्र्यसिद्ध्येऽर्थापेक्षा संभवति । यथाहुः—



“अविभागो हि बुद्ध्यात्मा विपर्यासितदर्शनैः ।  
ग्राह्यग्राहकसंवित्तिभेदवानिव लक्ष्यते ॥” इति ।  

उपप्लवात्—ग्राह्याकारसमारोपादित्यर्थः ।


[1]: करूषितम. अनन्त. मु.

[2]: ज्ञानं तावद्भ्रमत्वाथोया सर्वथा. मा.

[3]: ज्ञानन्त्वाकारणम्. भा.

[4]: क्षणिकमेव मा.

[5]: मात्रेण विवा. मा.

[6]: इति...अनादौ. मा.

<pb n="244"/>
अन्योन्यहेतुता चैव ज्ञानशक्त्योरनादिका ॥ १७ ॥  

अनेककल्पनायाश्च ज्यायसी ह्येककल्पना ।  
शक्तिमात्रस्य भेदश्च वस्तुभेदाद् विशिष्यते ॥ १८ ॥  

तस्मादुभयसिद्धत्वाज्ज्ञानस्याकारकल्पना ।  
ज्यायसी भवतस्त्वर्थं कल्पयित्वा भवेदियम् ॥ १९ ॥  

तदसिद्धावशक्तत्वात् तेनैवं विप्रकृष्टता ।  

ननु ज्ञानवैचित्र्याद् वासनावैचित्र्यम्, ततश्च तद्वैचित्र्यमितीतरेतराश्रय-
मित्युक्तं निरालम्बनवादे । अत उक्तमनादौ संसार इति । तद्विवृणोति—<q>अन्यो-
न्यहेतुते</q>त्यर्धेन । शक्तिरिति वासनोच्यत इत्येकया वासनयकैं ज्ञानं जन्यते, तेना-
प्यन्या वासना, तयाप्यन्यज्ज्ञानमिति नेतरेतराश्रयम् । न च सर्वाद्यस्य कथं सिद्धि-
रिति वक्तव्यम्, अनादित्वात् संसारस्येति ॥



कल्पनालाघवादपि ज्ञानाकारतैव नीलादेर्युक्तेत्याह—**अनेके**त्यर्धेन । ननु
भवतापि ज्ञानवासनयोः कल्पनादस्त्यनेककल्पना ; अत आह—**शक्तिमात्रस्ये**-
त्यर्धेन । ज्ञानस्य शक्तिमात्रं वासना ; तन्मात्रकल्पना च वस्तुभेदकल्पनाल्लघीयसी,
तेन शक्तिरूपस्य संस्कारस्यार्थवादिनाप्यभ्युपगमात् । सर्वं चेदं ज्ञानातिरिक्तवासना-
भ्युपगमेनोक्तम् । परमार्थतस्तु न ज्ञानातिरिक्तं किंचिदस्ति बौद्धानाम् ; ज्ञानान्येव
समनन्तरप्रत्ययवशेन विचित्रनीलपीतादिरूपाणि जायमानानि कार्यकारणरूपाणि
सन्तानरूपेण वहन्ति नार्थरूपमपेक्षन्त इति ॥



उभयवादिसिद्धत्वाच्च ज्ञानस्य तदाकारकल्पनैवार्थाकारकल्पनातो ज्यायसी-
त्याह—**तस्मादिति ज्यायस्यन्तेन** । तस्मादर्थाकारकल्पनादित्यर्थः । भवतस्त्वर्थं
कल्पयित्वा पुनरियं ज्ञानाकारकल्पनावश्यमङ्गीकर्तव्येत्याह—**भवतस्त्विति** शेषेण ॥



तत्र कारणमाह—**तदसिद्धावशक्तत्वादिति** । नीलाद्याकारासिद्धौ हि
संविन्मात्ररूपं ज्ञानं नीलादिकमर्थविशेषमुपस्थापयितुं न शक्नुयात् ; न ह्यसति संवि-
द्भेदे संवेद्यभेदः संभवति । नीलाद्याकाराभावे च संविदां न भेदः स्यात्, संवि-
द्रूपस्य सर्वसमानत्वात् । नीलादिरूपेणार्थस्वरूपं ज्ञानं स्वरूपार्थविषयं भवतीति युक्तम् ।


<pb n="245"/>
प्रत्यासन्नं च सम्बद्धं ग्राह्यं मम भविष्यति ॥ २० ॥  

यदाह—“ न हि संवित्तिसत्तयैव तद्वेदना युक्ता, तस्याः सर्वत्राविशेषादविशेषप्र-
सङ्गात् ; तासु तु [1]सारूप्यमाविशत् सरूपयितुं घटयेत्”—इति । तथा—



“तत्रानुभवमात्रेण ज्ञानस्य [2]सदृशात्मनः ।  
भाव्यं तेनात्मना येन प्रतिकर्म विभज्यते” ॥ इति ।  

ततोऽवश्यमर्थविषयत्वसिद्धये ज्ञानानामपि नीला द्याकारवत्त्वमङ्गीकर्तव्यम् । यद्यपि
स्वभावत एव संविदो व्यतिभिद्येरन्, तथाप्यसौ भेदो न नीलाद्युपरागमन्त-
रेण शक्यते निरूपयितुम् ; न चानिरूपितभेदाः संवेद्यभेदमलमुपस्थापयितुम् ; न
हि संविदस्तीत्येतावता नीलावधारणं संभवति, तद्रृपस्य पीतादिसाधारणत्वात् ।
तस्माज्ज्ञानाकारो नीलादिः, नार्थाकार इति ।



किंचैवमर्थाकारत्वे नीलस्य तेन ज्ञानेन विप्रकृष्टता भिन्नता स्यात्, तत-
स्तेन तस्य प्रकाशो न स्यादित्याह—**तेनैवं विप्रकृष्टेतेति** । मत्पक्षे तु संभवति
ग्राहकत्वमित्याह—[3]**प्रत्यासन्नमिति** । प्रत्यासत्तिस्तादात्म्यम् । ग्राह्यं भविष्यतीति
वक्ष्यमाणेण सम्बन्धः । तदेष प्रयोगः—नीलरूपं नीलवेदनादभिन्नम्, तदुत्त्पत्तौ
संवेद्यमानत्वात् तत्स्वरूपवत् ; भिन्नत्वे वा संवेद्यता न स्यात् पीतवदिति । तदनेन
“सवेदनात्” इति बौद्धोक्तो हेतुर्दर्शित इति ।



अपरमपि “ग्राह्यलक्षणयोगात्” इति तदुक्तमेव हेतुं दर्शयति—<q>सम्बद्धं
ग्राह्यं मम भविष्यतीति</q> । मम हि ज्ञानसम्बद्धमेव नीलम्, तदात्मत्वात् तत्स्वरू-
पात् । ततश्च युक्तं तस्य ग्राह्यत्वम् । इदमेव हि ग्राह्यलक्षणं यत् तादात्म्यम् । तव
त्वर्थान्तरत्वान्न तावत् तादात्म्यम् । न चान्योऽपि कश्चिज्ज्ञानार्थयोः सम्बन्धोऽस्ति
इति, यद्वशादर्थो ग्राह्यलक्षणमनुपतेत् । तत्रासति सम्बन्धे ग्राह्यत्वाभ्युपगमे सर्ववि-
षयता स्यात् । तत्र सर्वः सर्ववित् स्यात् । हेतुत्वं ग्राह्यलक्षणमिति चेत् न, प्रमाणा-
भावात् ; न हि नीलोऽर्थो ज्ञाने नीलाकारमर्पयतीति किंचन प्रमाणमस्ति ; ज्ञानवै-


[1]: माहशरं सरूप. मा.

[2]: सदृशामना. मा.

[3]: प्रत्यासत्तिस्तमिति प्रत्यासत्तिस्तदात्य-
न्तं ग्राह्यम्. मा.

<pb n="246"/>

इतश्चाकारवज्ज्ञानं यस्मात् [1]तद्वः प्रकाशकम् ।  
स्वयंप्रकाशहीनस्य बाह्यस्योपायसभ्मतम् ॥ २१ ॥  

न चागृहीते [2]ज्ञानाख्यप्रकाशेऽर्थोऽवधार्यते ।  
तदधीनप्रकाशत्वाद् दीपाभासे यथा घटः ॥ २२ ॥  

चित्र्यस्य समनन्तरप्रत्ययादेवोपपत्तेरिति वक्ष्यामः । सारूप्यं ग्राह्यत्वमिति चेत्, असं-
निहितोऽपि नीलार्थो नीलज्ञानग्राह्यः स्यात् । किंच कथंचित् सारूप्यं सर्वज्ञानानां
सर्वार्थैरविशिष्टम्, सर्वेषां क्षणिकत्वात् ; ततश्च सैव सर्वज्ञतापत्तिः । सर्वात्मना तु
सारूप्येऽर्थवज्ज्ञानस्यापि जडत्वं स्यात् । यथाहुः—



“एकदेशेन सारूप्ये सर्वः स्यात् सर्ववेदकः ।  
सर्वात्मना तु सारूप्ये ज्ञानमज्ञानतां व्रजेत् ॥” इति ।  

सारूप्यतदुत्पत्तिभ्यां ग्राह्यत्वमिति चेत्, धारावाहिकेषु पूर्वमुत्तरस्य ग्राह्यं स्यात् ।
तस्मात् सर्वा बुद्धयः स्वात्मानमेवानुभवन्ति, नान्यत् ; स्वयमेव [3]चानुभूयन्ते, न
बुद्ध्यन्तरेण तस्यापि बुद्ध्यन्तरस्य स्वात्मपर्यवसायित्वात् । यथाहुः—



“नान्योऽनुभाव्यो बुद्ध्यास्ति तस्या नानुभवोऽपरः ।  
ग्राह्यग्राहकवैधुर्यात् स्वयं सैव प्रकाशते” ॥ इति ॥  

इतश्च ज्ञानाकारो नीलादिरित्याह—**इतश्चाकारवज्ज्ञानमिति** । इदमेव
साधयितुमुत्पत्त्यवस्थायामेव ज्ञानं गृह्यत [4]इत्येतत् तावद् दर्शयति—<q>यस्मात्तद्वः
प्रकाशकमिति</q> । भवतामपि ज्ञानं प्रकाशकमिति । कस्य प्रकाशकम्, तद्दर्शयति—
**स्वयंप्रकाशहीनस्येति** ॥



ततः किमित्याह—**न चागृहीते ज्ञानाख्य इति** । न ह्यगृहीतं प्रकाशकं
प्रकाश्यं प्रकाशयति, दीपप्रभावदिति । यथाहुः—



“अप्रत्यक्षोपलम्भस्य नार्थदृष्टिः प्रसिध्यति” । इति ।


[1]: तद्वत्प्राशकम्. चौ. अनन्त. मु.

[2]: ज्ञानाख्ये प्रकाश्योऽर्थ. चौ. अनन्त. मु.

[3]: चानुबुध्यन्ते. मा.

[4]: इत्येतावद्द. मा.

<pb n="247"/>

उत्पन्नेष्वपि चार्थेषु प्रकाशाभावतः क्वचित् ।  
प्रतिबन्धकयोगाद्वा संवित्तिर्नोपजायते ॥ २३ ॥  

ज्ञानस्योत्पद्यमानस्य प्रतिबन्धो न कश्चन ।  
न चाप्रकाशरूपत्वं येनास्याग्रहणं भवेत् ॥ २४ ॥  

प्राक् चार्थग्रहणादिष्टा तस्योत्पत्तिः [1]सदैव च ।  
संवेदनं [2]भवेत् तस्य न चेत् कालान्तरेऽपि न ॥ २५ ॥  

किं हि तस्य भवेदूर्ध्वं प्राक् च नासीन्न येन तत् ।  
पूर्वं गृहीतं पश्चाच्च गृहीतमिति भाष्यते ॥ २६ ॥  

ज्ञानान्तरस्य चोत्पत्तिं प्रकाशो न प्रतीक्षते ।  
तस्य तस्यापि चान्येन संवित्तावस्थितिर्भवेत् ॥ २७ ॥  

इतश्चोत्पत्तावेव गृह्यत इत्याह—**उत्पन्नेष्वि**त्यादिना **भवेत्तस्ये**त्यन्तेन ।
प्रागेव तावदर्शग्रहणाज्ज्ञानोत्पत्तिर्भवतामपीष्टा, अनुत्पन्नस्य ग्राहकत्वायोगात् ।
उत्पन्नाश्च भावा द्विधैव न गृह्यन्ते, प्रकाशाभावात् प्रतिबन्धकसद्भावाद्वा यथा
सन्तमसे कुड्यव्यवाये च घटः । न च ज्ञानस्य प्रतिबन्धकमस्ति ; न च प्रकाशा-
भावः, स्वयंप्रकाशत्वात् । अतोऽवश्यमुत्पत्तावेव ग्रहीतव्यमिति । यदि चैवं न
गृह्येत कालान्तरेऽपि न गृह्येत, अविशेषादित्याह—**न चेति** शेषेण ॥



अविशेषमेव दर्शयति—**किं हि तस्येति** ॥



ज्ञानान्तरमिति चेत्, तत्राह—**ज्ञानान्तरस्ये**त्यर्धेन । घटादीनामप्रकाशा-
त्मनां स्वप्रकाशाय प्रकाशापेक्षा युक्ता ; न तु प्रकाशात्मनो ज्ञानस्येति । सजाती-
यापेक्षायां चानवस्थेत्याह—**तस्येति** । मा नाम संवेदि ज्ञानमिति चेत्, न ; उत्त-
रकाले स्मृतिदर्शनात् । एवं चैकविषयज्ञानप्रवाहे एवायुःपर्यवसानाद् विषयान्तरस-
ञ्चारो न स्यात् । यथाहुः—



“ज्ञानान्तरेणानुभवेऽनिष्ठा तत्रापि च स्मृतिः ।  
विषयान्तरसञ्चारस्तथा न स्यात् स चेष्यते ॥” इति ॥  

[1]: तदैव च. चौ. अनन्त मु.

[2]: भवेदस्य. चौ. अनन्त. मु.

<pb n="248"/>

ज्ञानपृष्ठेन योऽप्यूर्ध्वमर्थाभावेऽपि दृश्यते ।  
परामर्शोऽर्थरूपस्य स कथं [1]चोपपद्यते ॥ २८ ॥  

तद्रूपमर्थमालिख्य यदि धीर्नोपजायते ।  
भूतकाले च यद्यर्थस्तत्पूर्वं नोपलक्षितः ॥ २९ ॥  

वक्तारश्चापि दृश्यन्ते वर्तमानार्थबुद्धिषु ।  
नीलोऽर्थोऽयं यतो मेऽत्र तद्रूपा जायते मतिः ॥ ३० ॥  

तस्मात् पूर्वगृहीतासु बुद्धिष्वर्थोपलम्भनम् ।  
न चोपलब्धिरस्तीह निराकारासु बुद्धिषु ॥ ३१ ॥  

विवेकबुद्ध्यभावाच्च साकारस्य च दर्शनात् ।  

इतश्च ज्ञानपुरःसर एवार्थानुभवः, ज्ञानाकारश्च नीलादिरित्याह—<q>ज्ञानपृ-
ष्ठेनेति</q> द्वयेन । ज्ञातमर्थमुत्तरकालं परस्मै कथयन् ज्ञानपुरःसरमेव स्मृत्या परामृश्य
कथयति ‘ज्ञातो मया घटः’ इति, यथानुभवं च कथनम् ; तथातीतेऽनागते
चार्थेऽर्थाकारस्य नीलादेः परामर्शोऽसति ज्ञानाकारत्वे नोपपद्यते ; न ह्यसता
घीरनुरज्यते । अतो ज्ञानपुरःसरमेवार्थग्रहणम् ; ज्ञानाकारश्च नीलादिः; ज्ञानपृष्ठेन
योऽप्यूर्ध्वं परामर्शोऽर्थरूपस्य, स कथमुपपद्यते ? भूतकाले च यद्यर्थस्तत्पूर्वं नोपल-
क्षितः इति नान्वयः तथार्थाभावे यः परामर्शोऽरूपस्य स कथमुपपद्यते ? तद्रूपमर्थ-
मालिख्य यदि धीर्नोपजायत इति ॥



न केवलमनुभूतार्थकथनम्, अनुभूयमानकथनमप्येवमेवेत्याह—<q>वक्तार-
श्चापीति</q> ॥



उपसंहरति—**तस्मादि**त्यर्धेन । भवतु ज्ञानपुरःसरमर्थग्रहणम्, तथापि
कथं नीलादेर्ज्ञानाकारत्वमित्याह—**न चे**त्यर्धेन । ‘नींलमिदम्’ इति नीलाकारं
वस्तु प्रथते, न निराकारमिति ॥



एवमर्थोऽपि साक्षात्कारः स्यात्, यद्याकारद्वयं दृश्यते ; नतु तदस्तीत्याह—
**विवेकबुद्ध्यभावाच्चेति** । यदि न किञ्चिदपि साकारं वस्तु दृश्येत, ततोऽर्थवज्ज्ञानं
साकारं न स्यात् ; दृश्यते किञ्चित् साकारं वस्त्वित्याह—<q>साकारस्य च दर्शना-
दिति</q> । तस्माद्धेतुत्रयाज्ज्ञानं साकारम्, नार्थ इत्याह—**साकारे**त्यर्धेन ।


[1]: बोपपद्यते. चौ. अनन्त. मु.

<pb n="249"/>
[1]आकारवत्तया बोधो ज्ञानस्यैव प्रसज्यते ॥ ३२ ॥  

न ह्येवं कल्पना शक्या निराकारादितो मतिः ।  
गृह्यतेऽर्थस्ततः पश्चात् साकारः संप्रतीयते ॥ ३३ ॥  

आकारवत्त्वभेदो[2] हि ज्ञात्वा शक्येत भाषितुम् ।  
प्राग् बुद्धिग्रहणादर्थे संवित्तिर्नेति साधितम् ॥ ३४ ॥  

न चार्थाकार एवायं ज्ञानारूढः प्रतीयते ।  
न हि सोऽन्तःप्रवेशाय पर्याप्तो नार्थहानये ॥ ३५ ॥  

इत्थंभावे प्रमाणं च तस्य वक्तुं न शक्यते ।  
तदीयप्रतिबिम्बत्वमेतस्मादेव नेष्यते ॥ ३६ ॥  

निश्चन्द्रबिम्बरूपं हि दृष्टं येन दिवा जलम् ।  
स रात्रौ खे च तं दृष्ट्वा जानाति प्रतिबिम्बताम् ॥ ३७ ॥  

प्रथमहेतुं विवृणोति—**न ह्येवमिति** ॥



द्वितीयं विवृणोति—**आकारवत्त्वे**त्यर्धेन । यदि त्वगृहीतैव बुद्धिरर्थं गृह्णी-
यात् ततस्तस्या निराकारत्वमर्थस्य चाकारवत्त्वं सिद्ध्येत्, न तु तदस्तीत्युक्त-
मित्याह—**प्रागि**त्यर्धेन ॥



केचित्त्वाहुः—सत्यं नीलाकारतया ज्ञानं गृह्यते, न त्वसावाकारः तस्यैव ;
किन्त्वर्थाकार एवासौ ज्ञाने समारूढो दृश्यत इति ; तान् निराकरोति—**न चे**त्य-
र्धेन । कारणमाह—**न ही**त्यर्धेन । कथं खल्वर्थधर्मः स्वाश्रयं हित्वान्तरं ज्ञानं
प्रविशेदिति ॥



ज्ञानाकारतया गृह्यमाणस्य निष्प्रमाणकमर्थधर्मत्वमित्याह—**इत्थमि**त्यर्धेन ।
मा नामार्थं विहासीत् ; अर्थस्थस्यैव प्रतिबिम्बमिदं नीलरूपं स्वच्छादर्शसङ्काशे
ज्ञाने प्रकाशते, तत्राह—**तदीये**त्यर्धेन । एतस्मादिति प्रमाणाभावादित्यर्थः ॥



एवं हि प्रतिबिम्बता प्रमाणवतीत्याह—**निश्चन्द्रेति** ॥


[1]: साकार. अनन्त. मु. मा.

[2]: वत्त्वभेदोऽत्र. अनन्त. मु.

<pb n="250"/>

विज्ञाने न कदाचित् तु प्राङ्निराकारदर्शनम् ।  
बाह्ये वाकारवत्ताधीर्येनैवं कल्पना भवेत् ॥ ३८ ॥  

शब्दगन्ध[1]रसादीनां कीदृशी प्रतिबिम्बता ।  
[2]ज्ञाने च गृह्यमाणस्य कथं स्यादर्थधर्मता ॥ ३९ ॥  

बाह्याभ्यन्तरदेशत्वान्न चार्थज्ञानयोर्मिथः ।  
संपर्कोऽस्ति यतो मोहादविवेकमतिर्भवेत् ॥ ४० ॥  

असंमूढस्य [3]चादृष्टेर्न संमोहप्रकल्पना ।  
कल्प्यमानेऽथ वाप्येवं न द्वयोरवतिष्ठते ॥ ४१ ॥  

संसर्गधर्म आकारस्तस्मादेव न युज्यते ।  

न त्वेवमत्रास्तीत्याह **विज्ञान इति** ॥



चाक्षुषाणामेव प्रतिबिम्बं दृष्टम्, अतः कथं शब्दादीनां ज्ञाने दर्शनमि-
त्याह—**शब्दगन्धरसादीनामि**त्यर्धेन । न केवलं प्रतिबिम्बत्वमप्रमाणकम्, अर्थ-
धर्मत्वमप्यप्रमाणकमित्याह—**ज्ञाने चे**त्यर्धेन ॥



मा भूत् प्रतिबिम्बम्, ज्ञानार्थौ तु संसृष्टौ संमोहाद[4]विविञ्चन्नर्थधर्मं नीलं
ज्ञानेऽध्यवस्यति, अत्राह—**बाह्याभ्यन्तरदेशत्वादिति** ॥



किञ्च सर्वस्य जगतः संमोहकल्पनमतिसाहसम् ; न हि कञ्चिदप्यसंमूढो
दृश्यते इत्याह—**असंमूढस्ये**त्यर्धेन । तदेवं सत्यपि संमोहकल्पना न द्वयोरेवाव-
तिष्ठते ; अर्थसहस्रस्याकारः संसर्गसंमूढमेकवदवभासत इति किं न कल्प्यत
इत्याह—**कल्प्यमान** इत्यर्धेन ॥



केचित्त्वाहुः—न ज्ञानधर्मो नीलादिः, न चार्थस्य निराकारयोरेव तयोः संसृ-
ष्टयोरयं निष्पद्यते चूर्णहरिद्रयोरिवारुणिमेति ; तान्निराकरोति—**संसर्गधर्म** इत्यर्धेन ।


[1]: रसानां च. चौ. अनन्त. मु.

[2]: ज्ञाने न /?/

[3]: चादृष्टे न स. चौ. अनन्त. मु.

[4]: दपिकिञ्चनार्थ. मा.

<pb n="251"/>
देशभेदादसंसगों मूर्तामूर्तप्तया तथा ॥ ४२ ॥  

त्रैलोक्येन प्रसङ्गाच्च संसर्गो नैककालता ।  
न चाप्यार्जवतः स्थानं ज्ञानेनार्थम्य विद्यते ॥ ४३ ॥  

सर्वथा कल्पनायां च चक्षुषापि रसादयः ।  
गृह्येरन् सर्वभावानामण्वाकागश्च तद्गताः ॥ ४४ ॥  

न चापि विषयत्वेन स्थाने संसर्गकल्पना ।  
विषयत्वं हि कीदृक् स्यात् प्रागाकागेपलम्भनात् ॥ ४५ ॥  

न ह्यसंचेतितो भावो विषयत्वेन कल्प्यते ।  
विषयत्वात् तदाकार आकागद् विषयश्च[1] ते ॥ ४६ ॥  

तस्मादित्येतद् विवृणोति—**देशभेदादसंसर्ग इति** । किञ्च मूर्तयोरेव संसर्गा-
दाकारो निष्पद्यते, न मूर्तामूर्तयोः ; नाप्यमूर्तद्वयस्य ; [2]तदिह ज्ञानं तावदमूर्तम्,
अर्थस्तु यदि मूर्ता यदि वामूर्तो द्वेधापि नानयोः संसृष्टयोराकारो निष्पद्यत
इत्याह—**मूर्तामूर्ततया तथेति** ॥



ननु तस्यापि देशभेदे कालैक्यात् संसर्गो भविष्यत्यत्राह—**त्रैलोक्येने**त्य-
र्धेन । ज्ञानसमयवर्तिनां सर्वेषामीदृशसंसर्गसम्भवात् सर्वेषामाकाराः ज्ञान एकस्मिन्नु-
पलभ्येरन्निति । यदि ज्ञानार्जवेन आभिमुख्येनार्थस्यावस्थानं संसर्गः, तत्राह—<q>न
चापी</q>त्यर्धेन । ज्ञानस्याभिमुख्याभावादिति ॥



किञ्च, येनैवार्थेन ज्ञानं संसृज्यते, तेनैव सर्वात्मना प्राप्नोति ; न हि संसर्गे
कञ्चिदंशः परिहर्तुं शक्यते ; ततश्चैकस्मिन् घटादौ भावे चक्षुषानुभूयमाने तद्गता
रसादयः परमाणवश्चानुभूयेरन्नित्याह—**सर्वथेति** ॥



विषयतयावस्थानमर्थस्य संसर्गः, न चातिप्रसङ्ग इति चेत् तत्राह—<q>न
चे</q>त्यर्धेन । कारणमाह—**विषयत्वमि**त्यर्धेन ॥



किमिति विषयत्वं न भवत्यत्राह—**न ही**त्यर्धेन । एवं चेतरेतराश्रयं स्यादि-
त्याह—**विषयत्वादि**त्यर्धेन । विषयत्वरूपादेव हि संसर्गादाकारनिष्पत्तिः; आका-


[1]: च सः. चौ. अनन्त. मु.

[2]: तदहमज्ञानम्. मा

<pb n="252"/>

द्वयोराकारनिर्मुक्तं सत्त्वं संसृष्टतां तथा ।  
स्वरूपतः परिच्छिद्य वक्तुमित्यादि युज्यते ॥ ४७ ॥  

न चाप्यस्येह सद्भावः प्राग्गृहीतो न चोपरि ।  
न ह्याकारविनिर्मुक्तं ग्राह्यमस्तीति भाषितम् ॥ ४८ ॥  

तस्मादर्थेन संसर्गो निष्प्रमाणक एव ते ।  
ज्ञानवैचित्र्यसिध्यर्थं न चास्त्यर्थस्य कल्पना ॥ ४९ ॥  

तदधीनं हि वैचित्र्यं क्व दृष्टं येन कल्प्यते ।  

रनिष्पत्तौ चोपलभ्यमानत्वलक्षणं विषयत्वम्, निराकारोपलम्भाभावात् ; ततोऽन्यो-
न्याश्रयमिति ॥



किञ्चैवंविधे विषये संसर्गधर्मत्वमाकारस्य युक्तमित्याह—**द्वयोरिति**॥



[1]न चैवमस्तीत्याह—**न चे**त्यर्धेन । कथमित्याह—**ने**त्यर्धेन ॥



उपसंहरति—**तस्मादि**त्यर्धेन । नन्वसत्यप्यर्थसंसर्गे यदिदं नीलपीतादि-
रूपेण ज्ञानानां वैचित्र्यम्, तन्नोपपद्यते ; न च समनन्तरप्रत्ययमात्रादस्योत्पत्तिः संभ-
वति, तस्य सर्वत्राविशिष्टत्वादविलक्षणेन च विलक्षणकार्यनिष्पत्त्ययोगात् । एवमा-
लोकेन्द्रियमनस्काराणामपि साधारण्यादेव वैचित्र्यानिमित्तत्वम् । तदिदं नील-
रूपमन्येषु सत्स्वपि कदाचिदनुत्पद्यमानं कारणभूतमर्थसंसर्गं कल्पयतीत्यत्राह—
**ज्ञानवैचित्र्यसिद्ध्यर्थमिति** । न ह्यर्थसंसर्गकृतं वैचित्र्यम्, यतस्तद्दर्शनादर्थसंसर्गः
कल्प्यत इति । किञ्च, संसर्गधर्माकारवादिनां प्राक् संसर्गान्निराकारोऽर्थः ज्ञानं च;
तत्कथं संसर्गादाकारो निष्पद्यते कथंतरां च तद्वैचित्र्यमित्याह—**निराकारेणे**त्यर्धेन ।



“तत्र तावदिदं सिद्धम्” इति श्लोकमारभ्य “निराकारेण” इति श्लोक-
पर्यन्तं [2]विज्ञानाकारवादः प्रतिक्षिप्तः । ये तु ज्ञानवैचित्र्यसिद्ध्यर्थमर्थमपि नीलपी-
तादिविचित्राकारं कल्पयन्ति, तेषां सौत्रान्तिकाणामपि तुल्यमिदं निराकरणम्—
**तदधीनं हि वैचित्र्यं क्व दृष्टं येन कल्प्यते** । इति । अयमभिप्रायः—स हि


[1]: नन्वेनम्. मा.

[2]: omitted. विज्ञान...करणम्. मा.

<pb n="253"/>
निराकारेण चोत्पत्तिर्वैचित्र्याकारयोः कथम् ॥ ५० ॥  

निराकाराच्च विषयाद् बुद्ध्याकारोऽतिविस्मयः ।  
स्मृतिस्वप्नादिबोधेन स्यादनाकारता तव ॥ ५१ ॥  

न हि तत्रार्थसंसर्गः केवला वासनैव तु ।  
हेतुत्वेनोपपन्नेति सैव जाग्रद्धियामपि ॥ ५२ ॥  

नीललक्षणोऽर्थः प्रत्यक्षो वा स्यादनुमेयो वा ? न तावत् प्रत्यक्षः, अपरोक्षधियोप
लम्भाभावात्; नानुमेयः, नीलज्ञानलक्षणलिङ्गैकसमधिगम्ये तस्मिन्नीलज्ञानस्य तदु-
त्पत्तिलक्षणसम्बन्धग्रहणाभावात् ; नित्यानुमेये तस्मिन्नीलज्ञानस्य तदधीनता तत्का-
र्यता न क्वचिद् दृष्टेत्यर्थः ।



ननु कादाचित्कत्वमग्न्यादौ हेतुमत्त्वेन व्याप्तम ; नीलज्ञानेऽपि तदुपल-
भ्यमानं कारणमवगमयति; इन्द्रियविषयान्तरसद्भावेऽपि क्वचिदनुत्पादादुभयवै लक्ष-
ण्येन तदनुमीयमानं नीलमेव स्यात् । नैतदेवम् ; नीलाभावेऽपि नीलज्ञानदर्शनेन
वासनाधीनत्वान्नैकान्ततो नीलज्ञानं नीलमेवावगमयति । ननु च यथा साकारोऽर्थो
निराकारं विज्ञानमनुमापयति, एवं नीलाकारमपि विज्ञानं अनीलमर्थमनुमापयतीत्या-
शङ्क्याह—**निराकारेण चोत्पत्तिर्वैचित्र्याकारयोः कथम्** ॥ इति ॥



ननु चक्षुरिन्द्रियमनीलमपि नीलज्ञानं जनयति; तत्कथमुच्यते—निराका-
रेण चोत्पत्तिरित्याशङ्क्याह—**निराकाराच्चे**त्यर्धेन । आलम्बनत्वेन ह्यर्थस्य कारण
त्वम् ; न च नीलाकारस्य ज्ञानस्यानीलमालम्बनं युक्तमित्यर्थः । तदुक्तम्—



“स्वरूपविपरीतस्य कथं ग्राह्यं भविष्यति” इति ।



संसर्गधर्माकारवादिनस्त्वयमपरो दोषः—अर्थाभावेऽपि स्मार्तं विज्ञानमुत्पद्यते
स्वप्नावस्थायां च ; तत्राकारोपलम्भो न स्यात्, अर्थाभावेन संसर्गाभावादित्याह—
**स्मृतीति** त्रिपाद्या ।



अतो यथा स्वप्नावस्थायामनपेक्षितबाह्यार्थं वासनामात्रजन्यं नीलपीताद्याकारं
विज्ञानम्, एवं जाग्रदवस्थायामपि भविष्यतीति न साकारविज्ञानपक्षे परिकल्पनायां
किञ्चित् प्रमाणमित्याह—**केवलेति** त्रिपाद्या ॥


<pb n="254"/>

अन्वयव्यतिरेकाभ्यामेवं ज्ञानस्य गम्यते ।  
आकारो न हि बाह्यस्य ज्ञानापेतो निदर्श्यते ॥ ५३ ॥  

[1]बाह्यार्पेतो मया यद्वत् तस्मात् संसर्गवागियम् ।  
निराकारेऽपि विज्ञाने वासनास्वेव युज्यते ॥ ५४ ॥  

द्वयोरप्येक आकार इत्ये[2]तच्चाप्रमाणकम् ।  
देशभेदा[3]दसंसर्गाद् द्वयोश्चानवधारणात् ॥ ५५ ॥  

एवमेवार्थबुद्ध्योः स्यात् सादृश्यान्नाविभक्तता ।  
भेदे ज्ञाते हि सादृश्यं नाज्ञाते स्यात् खपुष्पवत् ॥ ५६ ॥  

तथा द्विचन्द्रमायादावन्यथार्थे व्यवस्थिते ।  
या स्यादाकारसंवित्तिर्नासावर्थनिबन्धना ॥ ५७ ॥  

अन्वयव्यतिरेकाभ्यां चैतदवगम्यते, यदुत विज्ञानस्यैवायमाकारो नार्थस्य
तत्संसर्गस्य वा; अर्थाभावेऽपि स्वप्नावस्थायामाकारदर्शनाद् विज्ञानभावे चादर्श-
नादित्याह—**अन्वयेति** सपादश्लोकेन ।



तस्मात् संसर्गवादिनामपि वासनाविज्ञानयोर्य संसर्गः, तद्धर्मोऽयमाकार
इत्यभ्युपगन्तव्यम् ; नार्थज्ञानयोः, अर्थाभावेऽपि स्वप्नावस्थायामाकारदर्शनादि-
त्याह—**तस्मादिति** त्रिपाद्या ॥



न चाप्यर्थज्ञानयोरेकेनाकारेणाकारवत्ता, संसर्गाभावेन द्वयानवधारणे तत्र
प्रमाणाभावादित्याह—**द्वयोरिति** ॥



अथ सत्यपि द्वित्वे द्वयानवधारणं सादृश्यात्, तन्न; भेदावगतिपूर्वकत्वात्
सादृश्यस्य; अनवगते तु भेदे शशविषाणखपुष्पयोरपि सादृश्याभावादित्याह—
**एवमिति** । एवमेवाप्रमाणकमित्यतिदेशः ॥



अर्थाकारपक्षे च द्विचन्द्रमायादावाकारोपलम्भो न स्यात्, अर्थाभावादि-
त्याह—**तथेति** ॥


[1]: बाह्योपेतः. अनन्त. मु.

[2]: तस्याप्रमाणता. चौ. अनन्त. मु.

[3]: असंसर्ग चौ. मु.

<pb n="255"/>

नक्षत्रं तारका तिष्यो दारा इत्येवमादिषु ।  
नैकत्रार्थे विरुद्धत्वाल्लिङ्गानेकत्वसम्भवः ॥ ५८ ॥  

परिव्राट्कामुकशुनां कुणपादिमतिस्तथा ।  
दीर्घह्रस्वत्वबुद्धिश्च ह्येकस्मिन्नप्यपेक्षया ॥ ५९ ॥  

घटत्व[1]पार्थिवद्रव्यसज्ज्ञेयादिमतिस्तथा ।  
युगपद्ग्राहकाणां च न स्यादैकात्म्यवत्तया ॥ ६० ॥  

नार्थे ह्येकत्र युगपद् विरुद्धाकारसम्भवः ।  
प्रत्ययानां [2]तु भिन्नत्वाद् भवेच्छक्त्यनुसारतः ॥ ६१ ॥  

निरपेक्षं स्वरूपेण तस्माज्ज्ञानं यदाकृति ।  
तथार्थो न यथार्थं तु ज्ञानमुत्पद्यते क्वचित् ॥ ६२ ॥  

यदप्येकस्मिन्नर्थे विरुद्धधर्मद्वयप्रतिभासं विज्ञानत्रयमुत्पद्यते—नक्षत्रम्, तारा,
तिष्यः; दाराः इति बहुत्वप्रतिभासश्चार्थाकारपक्षे न स्यात् ; एकस्य विरुद्धानेकध-
र्मत्वं च विप्रतिषिद्धमित्याह—**नक्षत्रमिति** ॥



अत्रैवोदाहरणान्तरमाह—**परिव्राडि**त्यादिना सार्धेन श्लोकेन ।



तत्रैतत् स्यात्—एकस्याप्यर्थस्य विरुद्धानेकाकारता कालभेदेन नैव विरु-
द्ध्यते यथैकत्र द्रव्ये रक्तारक्तत्वे इत्याशङ्क्याह—**युगपदि**त्यर्धेन । परिव्राट्कामु-
कशुनामेकस्मिन् प्रमदारूपेऽर्थे युगपदनेकाकारतावसीयत इत्यर्थः ॥



तस्मादेकत्वादर्शस्य युगपदनेकाकारता नोपपद्यते, विज्ञानानां तु भिन्नत्वा-
दुपपद्यत इत्याह—**नार्थ इति** सपादेन । शक्तिशब्देन वासनामाह ; वासना-
कारेणेति यावत् । एतदुक्तं भवति—नीलज्ञानजनिता वासना अनपेक्षितबाह्यार्था
स्वप्नावस्थायामिव जाग्रदवस्थायामपि नीलज्ञानं जनयतीति । तस्मादर्थस्यापि नीला-
कारतामिच्छता विज्ञानस्यापि साभ्युपगन्तव्या, तदधीनत्वादर्थसद्भावस्य ; न तु
ज्ञानस्य नीलाकारतार्थाधीना, तदभावेऽपि दर्शनादित्याह—**तस्मादिति** त्रिपाद्या ॥


[1]: त्वपार्थिवद्रब्यसंज्ञे. चौ. अनन्त. मु.

[2]: च. अनन्त. मु.

<pb n="256"/>

इत्थं विज्ञानतन्त्रत्वे को न्वर्थं कल्पयिष्यति ।  
धीरनारोपिताकारा स्वात्मन्येवोपयोक्ष्यते ॥ ६३ ॥  

नैतदस्ति [1]त्वयैवैकं ग्राह्यं ग्राहकमिष्यते ।  
न चैकस्यैवमात्मत्वे दृष्टान्तः कश्चिदस्ति ते ॥ ६४ ॥  

अग्न्यादयो घटादीनां प्रसिद्धा ये प्रकाशकाः ।  
न ते प्रकाश्यरूपा हि प्रकाशस्यानपेक्षणात् ॥ ६५ ॥  

ग्राह्यत्वं तु यदा तेषां तदाक्षं ग्राहकं मतम् ।  
अक्षग्रहण[2]वेलायां ग्राहिका धीर्भविष्यति ॥ ६६ ॥  

ततः किमिति चेदित्याह—**इत्थमिति** । अर्थनीलता चेद् विज्ञाननीलता-
घीना, तर्हि नीलद्वयोपलम्भाभावे वृथा अर्थकल्पनमिति ॥



एवं प्राप्त उच्यते—**नैतदस्ती**त्यर्धेन । अयमभिप्रायः—सर्वस्यास्य भावि-
तस्यायमर्थः ‘नीलमिदं’ इति विज्ञानमुत्पद्यमानमात्मानमेव प्रकाशयदुत्पद्यत इति ;
न हि नीलपीतादयः परप्रकाश्याः ; नापि ‘नीलम्’ इत्यनुभवः परप्रकाशकः ;
नीलादय एव तु प्रकाश्यप्रकाशकोभयाकारयुक्ताः । तदुक्तम्—



“नान्योऽनुभाव्यो बुद्ध्यास्ति न तस्यानुभवोऽपरः ।  
ग्राह्यग्राहकवैधुर्यात् स्वयं सैव प्रकाशते ॥” इति ।  

तदुनुपपन्नम्, एवंविधत्वकल्पनायां प्रमाणाभावात् । तत्र दृष्टान्ताभावेनानुमानं
निराकर्तुमाह—**न चैकस्ये**त्यर्धेन ॥



नन्वग्न्यादयः स्वपरप्रकाशका इष्यन्त एव ; किमुच्यते “न चैकस्यैवमा-
त्मत्वे” इत्याशङ्क्याह—**अग्न्यादय इति** । न हि चक्षुरिन्द्रियमालोके प्रवर्तमा-
नमालोकं सहकारिणमपेक्षते ; यदि ह्यनालोक इवालोकेऽपि आलोकं सहकारिण-
मपेक्षते, ततः प्रकाशान्तराभावादात्मन एवात्मनि प्रकाशकत्वं स्यात् ; न तु
तदस्तीत्यर्थः ॥



यदि ह्यग्न्यादयः स्वप्रकाशा न भवन्ति, तत्सद्भावे तर्हि किं प्रमाणमित्या-
शङ्क्याह—**ग्राह्यत्व**मित्यर्धेन । अक्षस्यैव तर्हि ग्राह्यग्राहकभावेन दृष्टान्तत्वं भव-
तीत्याश्क्याह—**अक्षग्रहणवेलाया**मित्यर्धेन । विषयप्रतिपत्त्यन्यथानुपपत्तिजन्या
हि बुद्धिरक्षं गृह्णातीत्यर्थः ॥


[1]: त्वयैकं हि ग्राह्यम्. चौ. मु.

[2]: णकाले. चौ. अनन्त. मु.

<pb n="257"/>

तस्यां तु गृह्यमाणायामन्या धीर्ग्राहिकेष्यते ।  
नन्वात्मा ग्राहको ग्राह्यो भवताभ्युपगम्यते ॥ ६७ ॥  

कथंचिद्धर्मरूपेण भिन्नत्वात् प्रत्ययस्य [1]तत् ।  
ग्राहकत्वं भवेत् तत्र ग्राह्यं द्रव्यादि चात्मनः ॥ ६८ ॥  

यस्तु नात्यन्तभेदोऽत्र क्व वासाविष्यते मया ।  
प्रत्यासत्तिनिमित्ता तु प्रत्यगात्म[2]प्रवर्तिता ॥ ६९ ॥  

अस्मत्प्रयोगसंभिन्ना ज्ञानस्यैव तु कर्तरि ।  
भवन्ती तत्र संवित्तिर्युज्येताप्यात्मकर्तृका ॥ ७० ॥  

न चाक्षग्राहिकैंव बुद्धिः स्वप्रकाशिकेत्याह—**तस्यां त्वि**त्यर्धेन । अप्रति-
पत्त्यन्यथाप्रतिपत्तिजन्या हि बुद्धिरक्षग्राहिकां बुद्धिं गृह्णीयादित्यर्थः ।



आत्मनस्तर्हि ग्राह्यग्राहकभावेन दृष्टान्तत्वं भविष्यतीति चोदयति—
**नन्वि**त्यर्धेन ॥



तत्रापि धर्मभेदेन ग्राह्यग्राहकयोर्वैशेषिकाभिमतेन भेदोऽस्तीत्याह—
**कथञ्चिदिति** । बोधरूपतया तस्य ग्राहकत्वं द्रव्यरूपतया तस्य [3]ग्राह्यत्वमित्यर्थः ।
‘प्रत्ययस्य तत्’ इति बोधरूपतामाह ॥



अत्यन्तभेदस्तु घटतज्ज्ञानयोरस्माभिर्नैवेष्ट इत्याह—**यस्त्वि**त्यर्धेन । प्रत्या-
सत्तिलक्षणेन सम्बन्धेनात्मसम्बन्धिनो बोधरूपस्य आत्मसम्बन्धिन्यामेव द्रव्यरूप-
तायां प्रवर्तितेत्याह—**प्रत्यासत्ती**त्यर्धेन । कदाचिदात्मसम्बन्धिनी बोधरूपतास्य
विषयः, तत्र घटादयो बोध्याः; कदाचित् प्रत्यासत्तिलक्षणेन सम्बन्धेनात्मगतद्रव्य-
रूपता विषयः, तदात्मैवात्मनो बोध्य इत्युच्यते; [4]तत्रापि न ग्राह्यग्राहकयोरैक्य-
मित्यर्थः ॥



इदानीं स्वमतेन परिहारमाह—**अस्मत्प्रयोगसंभिन्नेति** । अपिशब्दस्याय-
मर्थः—भवत्यात्मसम्बन्धिनी ज्ञातृतैव ग्राह्या ज्ञातृतैव ग्राहिका, तथापि ग्राह्यग्राह-


[1]: यत्. अनन्त. मु.

[2]: प्रवृत्तिता. अनन्त मु.

[3]: ग्राहकत्व. मा.

[4]: तत्रापि ग्राह्य. मा.

<pb n="258"/>

[1]न चात्र करणज्ञानग्राहकाकारवेदनम् ।  
ग्राह्यत्वं येन बुद्धेः स्यादभिन्नत्वेऽपि पूर्ववत् ॥ ७१ ॥  

[2]अन्याकारापि संवित्तिर्यद्यन्यविषयेष्यते ।  
ज्ञानाकारापि संवित्तिः कस्मान्नार्थस्य कल्प्यते ॥ ७२ ॥  

कयोर्भेदः; यस्माद् विषयभेदेन सैव भिद्यते; न हि पटगतज्ञा[3]तृतायामघटं जानाति;
तत्र यदा घटादिविषया ज्ञातृता ग्राह्या भवति, तत्रात्मविषया ग्राहिका ‘घटमहं
जानामि’ इति । एतदुक्तं भवति—घटं जानन्तमात्मानं जानामाति । अथापि
किं तर्हि तेन युक्तं [4]यद्यात्मकर्तृका संवित्तिर्विज्ञानस्य कर्तरि समुपजायते ? एतदुक्तं
भवति—युक्तं तद्यदात्मकर्तृकायां संवित्तौ संवेदनकर्तुरेवात्मनः कर्मत्वम् ; स्वयं-
प्रकाशत्वे वा कर्मत्वाभावेऽस्मत्प्रयोगसंभिन्नत्वात् संवित्तेः ‘घटमहं जानामि’
इत्यस्मदर्शप्रतिभासनादित्यर्थः ॥



इदानीमात्मज्ञानेन सह विषयज्ञानस्य वैलक्षण्यमाह—[5]**न चात्रेति** ।
न त्वत्र नीलानुभवे ‘नीलमहम्’ इत्यात्मतया भासन्ते नीलादयः; ‘नीलम्’
इत्यनात्मतया प्रतिभासनात् । यदि विज्ञानसम्बन्ध्याकारत्रयं करणरूपता बोध-
रूपता ग्राहकरूपता च नीलादिगतत्वेन चेत्यन्ते, ततः स्वयं सा बुद्धिर्नीलादिभावेन
प्रकाशेताभिन्नत्वेनात्मना, [6]नात्र नीलादौ करणज्ञानग्राहकाकारवेदनमस्ति, येन
बुद्धिरेव नीलादिभावेन प्रकाशेत । आकारवेदनमिति च करणादिषु प्रत्येकं
संबध्यते । यदि नीलादयो ग्राहकत्वेनावभासन्ते, ग्राहको वा नीलादिग्राह्यतयाव-
भासते, तदा प्रतिभासबलेनाभिन्नस्यैव प्रकाश्यप्रकाशकभावो भवेत् । पूर्ववदिति
अत्रात्मनो दृष्टान्तत्वेनोपपादनम् ॥



अथ सत्यप्यनात्मतयावभासे विपर्ययज्ञान इव ग्राहकस्यात्मभूता एव नील-
पीतादयः, यथोक्तम्—“यदन्तर्ज्ञे[7]यम्, तद्बहिरिवावभासते” इत्याशङ्क्याह—
**अन्याकारापीति** । यदि विनैव बाधकप्रत्ययेनावभासितस्यान्यथात्वम्, तदात्मा-


[1]: न त्वत्र. अनन्त मु.

[2]: अन्यरूपापि. चौ. मु.
कारा हि. मा.

[3]: तयामाघटज्ञानाति. मा.

[4]: तद्यदात्म. मा.

[5]: न यत्र. मा.

[6]: चित्रनीला. मा.

[7]: यत्वे तद्बहिरवभा. मा.

<pb n="259"/>

अभिन्नत्वं यदा चेष्टं ग्राह्यग्राहकवस्तुनोः ।  
तदान्यतरसंवित्तौ द्व्याकारग्रहणं भवेत् ॥ ७३ ॥  

यदा तु ग्राह्यमाकारं नीलादि प्रतिपद्यते ।  
न तदा ग्राहकाकारा संवित्तिर्दृश्यते क्वचित् ॥ ७४ ॥  

तस्मादभिन्नता चेत् स्यात् तस्याप्यनुभवो भवेत् ।  
ग्राह्यो वा नानुभूयेत ग्राहकाननुभूतिवत् ॥ ७५ ॥  

ग्राहकग्रहणेऽप्येवं ग्राह्यसंवेदनं भवेत् ।  
शुद्धमेव निराकारं ग्राहकं संविदस्ति हि ॥ ७६ ॥  

वभासेऽपि अनात्मैवात्मवत् स्यात् ; विपर्यज्ञाने तु युक्तमवभासितस्यान्यथात्वं
बाधकप्रत्ययसद्भावे । अपि च विपर्ययज्ञानेऽप्यनात्मान एव नीलपीतादयः, तथाव-
भासनात् । बाधकप्रत्ययसमवधानेन त्वेतावद् भवतु, यदुताविद्यमाना नीलपीता-
दयोऽवभासन्त इति ; न तु ग्राहकानन्यत्वे किञ्चन प्रमाणमस्ति । तदुक्तम्—
“बाह्यालम्बनतायां नौ विवादः ।” इति ॥



एवं प्रतिभासबलेन भेदमुक्त्वा अधुनैतदेव तर्केण दर्शयितुमाह—<q>अभि-
न्नत्वमिति</q> ॥



यदि ग्राह्यनीलादेरभिन्नमेव ग्राहकं भवेत्, ग्राहकाद्यनुभवाभिन्नं नीलपी-
तादि यथोक्तम्—“सहोपलम्भनियमात्” इति, तदा ग्राह्यग्राहकाभेदेन नीला-
दयोऽवभासेरन् ; ग्राहकश्चानुभवोऽवभासेत, न तु नीलादयो ग्राहकतयावभासन्ते,
अन्यनिष्ठस्य नीलादेरप्रतिभासनादित्याह—**यदा त्विति** ॥



नीलतद्बुद्ध्योरभिन्नत्वे तु ग्राह्यस्य ग्राहकतयाप्यवभासो भवेत्, ग्राहकतया
प्रतिभासाभावे वा ग्राह्यतयापि प्रतिभासो न स्यादित्याह—**तस्मादिति** ॥



एवमेव ग्राहकस्य ग्राह्यतयाप्यवभासो भवेदित्याह—**ग्राहके**त्यर्धेन । अस्ति
तु नीलपीतादिग्राह्यपरामर्शशून्यस्य ग्राहकस्य संवेदनमित्याह—**शुद्धमि**त्यर्धेन ॥


<pb n="260"/>

ग्राह्यादभिन्नतायां च सा संवित्तिर्न युज्यते ।  
ग्राहको वा न गृह्येत तद्ग्राह्याननुभूतिवत् ॥ ७७ ॥  

तथा[1] च ग्राह्यसंवित्तौ ग्राहकग्रहणेऽपि वा ।  
ग्राह्यग्राहकसंवित्तिर्नास्त्येव स्याद् द्वयोरपि ॥ ७८ ॥  

स बहिर्देशसम्बद्ध इत्यनेन निरूप्यते ।  
ग्राह्याकारस्य संवित्तिर्ग्राहकानुभवादृते ॥ ७९ ॥  

परं प्रति न साध्यत्वादर्थस्याकारसिद्धये ।  
बहिर्देशेन सम्बन्धो न हेतुत्वाय कल्पते ॥ ८० ॥  

तस्माद् बहिरितीहेदं निष्कृष्टं ग्राहकांशतः ।  
संवेद्यं नीलपीतादि प्रत्यक्षादेरुदाहृतम् ॥ ८१ ॥  

नीलतद्बुध्योरभिन्नत्वे ग्राहकस्य नीलादिपरामर्शशून्या संवित्तिर्युक्तेत्याह—
**ग्राह्यादि**त्यर्धेन । ग्राह्यनीलादिपरामर्शाभावेन च ग्राहकपरामर्शो न स्यादित्याह—
**ग्राहको वे**त्यर्धेन ॥



तथा च नीललक्षणोऽर्थो ग्राह्यतया न संचेत्यते ; तद्ग्राहको वा नीलादि-
र्बाह्यतया एवमुभयग्रहणेऽप्युभयग्रहणं नास्तीत्याह—[2]**तथाचेति** ॥



यदेतत् संवेदनपरामर्शेन ‘नीलमिदम्’ इत्यनात्मतया प्रतिभासात् ग्राहक-
स्यायमनात्मा नीलादिर्गृह्यत इति प्रतिपादितम्, तत्र “स हि बहिर्देशसम्बद्धः प्रत्य-
क्षमुपलभ्यते” इति भाव्यं योजयितुमाह—**स बहिरिति** । “स बहिर्देशसम्बद्धः”
इत्यनेन ग्राहकशून्यस्य नीलादेर्ग्रहणं दर्शयति । अपरे त्वेतद् भाष्यमेवं व्याच-
क्षते—नीलपीतादि धर्मी, अर्थस्यायमाकार इति साध्यो धर्मः, बहिर्देशसम्बन्धि-
तया प्रतीयमानत्वादिति हेतुः । तान्निराकर्तुमाह—**परं प्रति त्विति** । प्रतिवादिनो
विज्ञानमात्रतया बहिर्देशस्यासिद्धत्वादसिद्धो [3]हेतुरित्यर्थः ॥



तस्मात् पूर्वैव व्याख्या शोभनेत्याह—**तस्मादिति** ॥


[1]: यथा च अनन्त. मु.

[2]: यथावदिति चौ. मु.

[3]: हेतुत्वादित्यर्थः मा.

<pb n="261"/>

न पूर्वं ज्ञायते बुद्धिरित्यत्रैतद् वदिष्यते ।  
ग्राहकस्यैव संवित्तिर्लक्ष्यते ग्रहणे क्वचित् ॥ ८२ ॥  

न स्मरामि मया कोऽपि गृहीतोऽर्थस्तदेति हि ।  
स्मरन्ति ग्राहकोत्पादं ग्राह्यरूपविवर्जितम् ॥ ८३ ॥  

तस्मादभिन्नतायां च ग्राह्येऽपि स्मरणं भवेत् ।  
ग्राहकस्मृतिनि[1]र्भासा तत्राप्येषैव दृश्यते ॥ ८४ ॥  

तदत्यन्ताविनाभावान्नैकाकारं हि जायते ।  
अन्वयव्यतिरेकाभ्यां सिद्धैवं भिन्नता तयोः ॥ ८५ ॥  

ग्राह्यांशो ग्राहकांशेन गृह्यते ग्राहकः पुनः ।  
गृह्येतेति न वक्तव्यं ग्राहकान्तरवर्जनात् ॥ ८६ ॥  

तर्केणापि यद् ग्राहकस्यायमनात्मा नीलादिरिति प्रतिपादितम् “अभि-
न्नत्वं यदा चेष्टम्” इत्यादिना, तत्रापि भाष्यं योजयितुमाह—**न पूर्वमिति** ॥



“सत्यं पूर्वं बुद्धिरुत्पद्यते, न तु पूर्वं ज्ञायते” इत्यादि भाष्यं दर्शयति
ग्राह्याद् भिन्नत्वं ग्राहकस्य, नीलादिग्राह्याभावेऽपि ग्राहकस्मरणसद्भावादित्याह—
**न स्मरामीति** ।



ग्राह्यादभिन्नत्वे तु ग्राहकस्य ग्राहकस्मरणे ग्राह्यस्यापि स्मरणं स्यादित्याह—
**तस्मादि**त्यर्धेन । ग्राहकस्मरणरूपा तु संवित्तिरुत्पद्यते, नतु ग्राह्यस्मरणरूपेत्याह—
**ग्राहकस्मृतिनिर्भासे**त्यर्धेन ।



तदत्यन्ताविनाभावेन तु नीलतद्बुद्ध्योः ग्राह्यस्मरणविविक्तं ग्राहकस्मरणं
न स्यादित्याह—**तदत्यन्ते**त्यर्धेन । तस्मान्नीलादिग्राह्यस्मरणाभावेऽपि ग्राहकस्मर-
णाद् ग्राहकपरामर्शशून्यस्य नीलादेः ग्रहणादन्वयव्यतिरेकाभ्यां सिद्धा नीलतद्-
बुद्ध्योः भिन्नतेत्याह—**अन्वयव्यतिरेकाभ्यामि**त्यर्धेन ॥



ननु ग्राह्यादभिन्नत्वेऽपि ग्राहकस्य ग्राह्यग्रहणे यदग्रहणं तद् ग्राहकान्तरा-
भावेनान्यथासिद्धं न भेदं साधयति ; ग्राहकस्य तु ग्राहकसमवधाने सति युक्तं ग्रह-
णमिति चोदयति—**ग्राह्यांश इति** ॥


[1]: भासात्. चौ. मु.

<pb n="262"/>

ग्राह्यांशेनाप्यशक्तत्वान्न तस्य ग्रहणं भवेत् ।  
ग्राहकत्वेन चैतस्य हीयेतैव द्विरूपता ॥ ८७ ॥  

ग्राहके गृह्यमाणे च ग्राह्यमात्रप्रसञ्जनम् ।  
न स्यादाकार एकश्चेदितरस्यापि नास्तिता ॥ ८८ ॥  

उद्भवाभिभवाभ्यां च ग्राह्याग्राह्यत्वदर्शनम् ।  
यथा दीपप्रभादीनां रूपमात्रोपलम्भनम् ॥ ८९ ॥  

दिवा चाग्नेः समीपस्थैः स्पर्श एवोपलभ्यते ।  
गन्धवद् द्रव्यवृत्तौ च गन्धस्यैवोपलम्भनम् ॥ ९० ॥  

न गुणान्तरसंवित्तिर्यथात्राभिभवात् तथा ।  
नाकारान्तरसंवित्तिः ग्राह्यग्राहकबुद्धिषु ॥ ९१ ॥  

न च ग्राह्यांश एव तस्य ग्राहकः, ग्राह्यत्वेन तस्याशक्तत्वादित्याह—
**ग्राह्यांशेने**त्यर्धेन । ग्राहकत्वे ग्राह्यांशस्यापि ग्राहकत्वेन ग्राहकमात्ररूपतया विज्ञानस्य
प्रकाश्यप्रकाशकता न स्यादित्याह—**ग्राहकत्वेने**त्यर्धेन ॥



ग्राहके च गृह्यमाणे ग्राह्यमात्रतया पुनरपि प्रकाश्यप्रकाशकता न स्यादि-
त्याह—**ग्राहक** इत्यर्धेन । ग्राह्याकारमात्रे च ग्राह्यस्याप्याकारस्य ग्राहकापेक्षत्वेनाभावे
सिद्धे विज्ञानस्याप्यभावः स्यादि[1]त्याह—**न स्यादि**त्यर्धेन ।



इतरस्यापि, भिन्नत्वेन नीलतद्बुद्ध्योर्ग्राह्यग्रहणे ग्राहकस्याग्रहणं ग्राहकग्र-
हणे च ग्राह्यस्याग्रहणमुद्भवाभिभवेनेत्याह—**उद्भवाभिभवाभ्यामि**त्यर्धेन ॥



अत्रैवोदाहरणमाह—**यथेति** श्लोकद्वयेन **तथा**वर्जम् । यथा प्रदीपकार्यस्य
प्रभा[2]स्वरूपस्य स्पर्शगुणयुक्तस्यापि रूपमात्रावगती रात्रौ दिवा चाग्नेः समीपवर्तिनः
प्रभाद्रव्यस्य स्पर्शावगतिः; [3]यथा च गन्धानुमेयगन्धद्रव्यस्य गन्धमात्रोपलब्धि-
रभिभवात्तु रूपस्पर्शादयो नोपलभ्यन्ते, तथा सत्यप्यभिन्नत्वे [4]ग्राह्यग्राहकयो-
र्ग्राह्यग्रहणे ग्राहकस्याग्रहणं तदभिभूतत्वादित्याह—**तथेति**सशेषेण **नाकारान्तरे**-
त्यर्धेन ॥


[1]: त्याशङ्क्याह. मा.

[2]: स्वरूपस्पर्श. मा.

[3]: तथाच मा.

[4]: ग्राहकतग्राह्य. मा.

<pb n="263"/>

ग्राह्यादनन्यभूतोऽपि कश्चिन्नैवोपलभ्यते ।  
नित्यानित्यादयो धर्माः शब्दादिग्रहणे यथा ॥ ९२ ॥  

अभेदं वाभ्युपेत्यायं प्रसङ्गो यदि गीयते ।  
एकस्मिन् गृह्यमाणेंऽशे न गृह्येतापरः कथम् ॥ ९३ ॥  

तस्माद्यत् स्याद्यदा योग्यं तस्यैव ग्रहणं तदा ।  
द्वयं च त्वदुपन्यस्तं शक्त्यभावान्न गृह्यते ॥ ९४ ॥  

कुतोऽयमेकवस्तुत्वे योग्यायोग्यत्वसम्भवः ।  
उद्भावाभिभवात्मत्वं कथं चैकस्य कल्पितम् ॥ ९५ ॥  

अनन्यत्वे तस्मिन् गृह्यमाणे परस्परस्याग्रहणं दृष्टमित्याह—<q>ग्राह्यादनन्य-
भूतोऽपीति</q> । श्रोत्रेन्द्रियेण हि शब्देऽवसीयमाने नित्यानित्यत्वपरामर्शशून्य एव
अवसीयते । अयं च नित्यानित्यत्वादयः तदात्मभूता एवेत्यर्थः ॥



यदि चाभेदमभ्युपगम्य ग्राह्यग्रहणे ग्राहकस्यापि ग्रहणप्रसङ्ग इत्युच्यते,
तदा गृह्यत एव ; केयं प्रसङ्गापत्तिरित्याह—**अभेदमिति** ॥



अयोग्यत्वेन चैकस्मिन् गृह्यमाणे परस्याग्रहणमित्याह—**तस्मादि**त्यर्धेन ।



तस्माद् [1]यद्ग्राह्यग्रहणे तद्ग्राहकस्याग्रहणमुक्तम् “यदा तु ग्राह्यमाकारं
नीलादि प्रतिपद्यते” इत्यत्र ग्राहकग्रहणे वा तद्ग्राह्यस्याग्रहणमुक्तम् “न स्मरामि
मया कोऽपि” इत्यत्र तदयोग्यत्वेनेत्याह—**द्वयं च त्वदुपन्यस्तमिति** । तस्मादभि-
न्नत्वे च यदेकस्याग्रहणे सतीतरस्याग्रहणं तच्छक्त्यभावादित्याह—<q>शक्त्यभावान्न
गृह्यते इति</q> । तस्मादभिन्नत्वेऽपि ग्राह्यग्राहकस्य यद् ग्राह्यग्रहणे सत्यग्रहणं ग्राह-
कस्य तद् ग्राहकान्तराभावेनाभिभूतत्वेन योग्यत्वाभावेन वेति परिचोदनार्थः ॥



तत्रानन्तरोक्तमेव योग्यायोग्यत्वपदं निराकर्तुमाह—**कुत** इत्यर्धेन । ग्राह्य-
ग्राहकयोरैक्ये सति योग्यायोग्यत्वविभागो न स्यादित्यर्थः । उद्भवाभिभवावप्येकस्य
नोपपद्येयातामित्याह—**उद्भवे**त्यर्धेन ॥


[1]: द्यद्ग्रहणे ग्राह. मा.

<pb n="264"/>

एकांशाभिभवे च स्यादितराभिभवोऽपि ते ।  
तथा [1]तस्याभिभूतत्वात् ग्राह्यत्वं न च युज्यते ॥ ९६ ॥  

अयोग्यतापि कल्प्यैवं दृष्टान्ता येऽत्र कीर्तिताः ।  
रूपादिभेदात् तत्र स्यादुद्भवाभिभवाद्यपि ॥ ९७ ॥  

यदाप्येकान्ततो भेदो रूपादेर्न परस्परम् ।  
तदापि द्रव्यरूपस्य परिणामस्तथा तथा ॥ ९८ ॥  

[2]अनन्यत्वेऽपि न ग्राह्यमिति यच्चाब्रवीद् भवान् ।  
कृतकत्वादिधर्माणां धीभेदेऽनन्यथा कथम् ॥ ९९ ॥  

न ह्यन्यत् प्रत्ययादस्ति भिन्नाद् ग्राह्यस्य भेदकम् ।  
न चेयत्तैव भेदस्य देशतो मूर्तितोऽपि वा ॥ १०० ॥  

ग्राहकाभिभवे [3]तदनन्यत्वे ग्राह्यस्याप्यभिभवः स्यात् ; ततश्च ग्राहकग्रह-
णाभावे ग्राह्यस्यापि ग्रहणं न स्यादित्याह—**एकांशाभिभव इति** ॥



अयोग्यताप्येवमेव कल्पनीयेत्याह—**अयोग्यतापि कल्प्यैवमिति** । यत्तु
रूपस्पर्शवतः प्रभाद्रव्यस्य रूपमात्रावगती रात्रौ गन्धानुमेयस्य च द्रव्यस्य गन्धमा-
त्रोपलब्धिरित्युक्तम् ; तत्राह—**दृष्टान्ता** इति त्रिपाद्या । रूपस्पर्शयोर्बुद्धिभेदेन भेदे
सति युक्तमुद्भवाभिभवत्वेन ग्रहणाग्रहणकल्पनमित्यर्थः ॥



अथापि रूपस्पर्शयोरैक्यं तथापि रूपरूपतया परिणतत्वात् प्रभाद्रव्यस्य
स्पर्शाभावेनैवाग्रहणं रात्रौ दिवा च स्पर्शरूपतया परिणतत्वेन रूपस्याग्रहणमि-
त्याह—**यदापीति** ॥



यत्तु शब्दस्यात्मभूता अपि कृतकत्वानित्यत्वादयः शब्दग्रहणे न प्रतिभासन्त
इत्युक्तम्, तदनुभाष्याह—**अनन्यत्वेऽपि न ग्राह्यमिति** । शब्दानित्यत्वकृतकत्वा-
दीनां भिन्नप्रतिभाससंवेद्यत्वेनान्यत्वे सति नीलपीतयोरिव कथमनन्यत्वमित्यर्थः ।
बुद्धिभेद एव च ग्राह्यभेदे प्रमाणं नान्यदित्याह—**न ही**त्यर्धेन । तेन समानदेश-
व्यवस्थितयोरपि कृतकत्वानित्यत्वयो रूपस्पर्शयोरिव बुद्धिभेदेन भेदः ; भिन्नदेशयो-
रपि बुद्धिभेद एव भेदे प्रमाणम्, न[4] भिन्नदेशव्यवस्थितत्वमित्याह—<q>न
चेयत्तैवे</q>त्यर्धेन ॥


[1]: तत्राभिभूत. चौ. मु.

[2]: अभिन्नत्वेऽपि. चौ. मु.

[3]: तदन्यत्वे. मा.

[4]: Omitted न. मा.

<pb n="265"/>

[1]कारकाणां हि सम्बन्धः [2]कार्यैः कृतकतोच्यते ।  
विभागोऽवयवानां च भवेत् क्वचिदनित्यता ॥ १०१ ॥  

बुद्ध्यादेरात्मरूपादिस्थानं नाशित्वमुच्यते ।  
नित्यत्वं सर्वदा सत्ता वस्तुत्वं सैव कीर्त्यते ॥ १०२ ॥  

प्रमाणज्ञानसम्बन्धः प्रमेयज्ञेयतोच्यते ।  
सर्वत्र चात्र भिन्नत्वमस्ति केनचिदात्मना ॥ १०३ ॥  

तस्माद्यथैव रूपादेर्देशभेदादिभिर्विना ।  
बुद्धिभेदेन भेदोऽस्ति तथैवात्र प्रतीयताम् ॥ १०४ ॥  

किंरूपं पुनः शब्दानित्यत्वाभ्यां भिन्नं कृतकत्वमित्याह—**कारकाणामि**-
त्यर्धेन । क्रियाकारकसम्बन्धः कृदन्तादुत्पन्नेन भावप्रत्ययेनोच्यते, कृत्तद्धितसमासेषु
सम्बन्धाभिधानस्मरणात् । अनित्यत्वमपि सावयवस्य घटादेरवयवविभाग इत्याह—
**विभाग** इत्यर्धेन ॥



निरवयवस्य तु बुद्ध्यादेर्घटज्ञातृरूपतया परिणतस्यात्मनः पुनरात्मतयावस्था-
नमनित्यत्वमित्याह—**बुद्ध्यादेरि**त्यर्धेन । नित्यत्वस्यापि रूपं दर्शयितुमाह—
**नित्यत्वं सर्वदा सचेति** । नित्यत्ववद् वस्तुत्वमपि सैव सत्तेत्याह—<q>वस्तुत्वं सैव
कीर्त्यते इति</q> । ननु यदि सर्वदा सत्ता वस्तुत्वम्, अनित्यस्य घटादेः वस्तुत्वं न
प्राप्नोति ; अथ सत्ता वस्तुत्वम्, तत्रापि अभावस्य वस्तुत्वं न स्यात्, असद्रूपत्वात् ।
उच्यते—सैव सत्ता तावद्वस्तुत्वम्, “सर्वदा” इत्येतदत्र नातिदिश्यते ; अभा-
वोऽपि सद्रूप एव, ‘सन् घटाभावः’ इति सत्प्रत्ययस्याविशेषात् । वक्ष्यति—



“तामुत्पत्त्याद्यनुस्यूतां सत्तेति प्रतिजानते ।” इति ॥



प्रसङ्गात् प्रमेयत्वज्ञेयत्वयोरपि स्वरूपमुपदर्शयितुमाह—**प्रमाणे**त्यर्धेन ।
प्रमाणसम्बन्धः प्रमेयम् ; ज्ञानसम्बन्धो ज्ञेयमिति । सर्वत्र चात्र बुद्धिभेदेन भेदोऽ-
स्तीत्युद्भवाभिभवाभ्यां ग्रहणाग्रहणं प्रकल्पयाम इत्याह—**सर्वत्रे**त्यर्धेन ॥



तस्माद्यथैव रूपादेरभिन्नदेशस्यापि बुद्धिभेदेन भेदः, तथानित्यत्वकृतक-
त्वादीनामपीत्याह—**तस्मादिति** ॥


[1]: कारणानां हि सम्बन्धः चौ. मु.

[2]: कार्यः. मा.

<pb n="266"/>

अत्यन्तभिन्नतास्माभिर्नैव कस्यचिदिष्यते ।  
सर्वं हि वस्तुरूपेण भिद्यते न परस्परम् ॥ १०५ ॥  

सर्वं च कृतकत्वादि क्रियाहेत्वाद्यपेक्षया ।  
गृह्यते तदसंवित्तावभेदेऽपि न गृह्यते ॥ १०६ ॥  

ज्ञाने नैवंविधो भेदो नापेक्षान्यत्र विद्यते ।  
परस्परेण चापेक्षा स्याच्चेत् सन्निहितश्च सः ॥ १०७ ॥  

ननु ग्राहकमित्येवं ग्राह्यमित्यपि वा मतिः ।  
नीलादिग्रहणे नास्तीत्यपेक्षा कथमुच्यते ॥ १०८ ॥  

मा भूदेवं तथाप्यत्र द्व्याकारं ग्रहणं भवेत् ।  
एवं चागृह्यमाणे वा ज्ञाने द्व्याकारता कथम् ॥ १०९ ॥  

अत्यन्तभेदस्तु रूपस्पर्शयोरपि नैवास्माभिरिष्टः सद्रूपतया रूपादेरप्येकत्वा-
दित्याह—**अत्यन्तभिन्नतेति** ॥



अपि च शब्दानन्ययोरपि कृतकत्वानित्यत्वयोर्युक्तं यच्छब्दग्रहणे सत्यग्र-
हणम्, तद्ग्रहणसामग्रीभेदात् ; क्रियाहेतुग्रहणसापेक्षं कृतकत्वग्रहणम् ; शब्दग्र-
हणं तु श्रोत्रसापेक्षमित्याह—**सर्वं च कृतकत्वादीति** ॥



न विज्ञाने ग्राह्यग्राहकयोर्भेदो नापि ग्रहणसामग्री भिद्यत इत्याह—<q>ज्ञाने
नैवमि</q>त्यर्धेन । अथ ग्राह्यनीलादिग्रहणं ग्राहकसापेक्षम्, ग्राहकस्य च ग्राह्यापेक्षत्व-
मित्यस्त्येव सामग्रीभेद इति, तत्राप्याह—**परस्परेणे**त्यर्धेन । तथापि परस्पर-
सन्निधानेनैकग्रहणेनोभयप्रसङ्ग इत्यर्थः ॥



ननु नीलादयो नैव ग्राह्यतयावभासन्ते, ‘नीलम्’ इति नीलमात्रतयावभा-
सनात् ; ग्राह्यता तु नीलादेर्ग्राहकसम्बन्धेन तदानीभेवोत्पद्यते ; न तु नीलानुभवे
नीलस्य तत्कर्मतावभासत इति कथं नीलग्रहणस्य ग्राहकापेक्षित्वमिति चोदयति—
**ननु ग्राहकमिति** ॥



तत्र परिहारमाह—**मा भूदि**त्यर्धेन । ग्राह्यग्राहकयोरभेदेन ग्राह्य[1]ग्राहक-
भावेन नीलादयोऽवभासेरन्निति वयं ब्रूमः । ग्राह्यग्राहकभावेन चाप्रकाशमानमपि
नीलं स्वप्रकाशमिति चित्रमित्याह—**एवमि**त्यर्धेन । ननु यद्यपि नीलादयो ग्राह्यग्राहक-


[1]: ग्राहकभेदेन. मा.

<pb n="267"/>

उत्तरोत्तरविज्ञानविशेषाद्या प्रकल्प्यते ।  
ग्राहकाकारसंवित्तिः स्मरणाच्चानुमानिकी ॥ ११० ॥  

एकाकारं किल ज्ञानं प्रथमं यदि कल्प्यते ।  
ततस्तद्विषयाप्यन्या तद्रूपैव मतिर्भवेत् ॥ १११ ॥  

घटविज्ञानतज्ज्ञानविशेषोऽतो न सिध्यति ।  
ग्राहकाकारसंवित्तौ त्वाकारप्रचयो भवेत् ॥ ११२ ॥  

जायते पूर्वविज्ञानं द्व्याकारं [1]यत्र तत्पुनः ।  
तस्यात्मीयश्च पूर्वौ च विषयस्यावुपप्लुतौ ॥ ११३ ॥  

परेष्वाकारवृद्ध्यैवं पूर्वेभ्यो भिन्नता तथा ।  
ग्राह्यवत्स्मरणात्पश्चात्संवित्तौ ग्राहकः पुरा ॥ ११४ ॥  

भावेन नावभासन्ते, तथापि विषयाकारवत् ग्राहकाकारतापि तत्रास्तीत्यनुमाना-
दवगम्यते, घटज्ञानतज्ज्ञानयोः विशेषात् ; उत्तरकालं च विषयाकारवद् ग्राहका-
कारतापि स्मरणादवगता । तदुक्तम्—



“घटविज्ञानतज्ज्ञानविशेषात् तद्द्विरूपता ।  
स्मृतेरुत्तरकालं च न ह्यसावविभावितः ॥” इति ॥  

तदेतद् दूषयितुमुपन्यस्यति—**उत्तरोत्तरेति** ॥



तत्रोत्तरोत्तरविज्ञानविशेषादित्येतत् तावद् व्याख्यातुमाह—**एकाकारमिति**
सार्धेन श्लोकेन । यदि [2]घटज्ञानं विषयावभासमेव केवलमुत्पद्यते, तदा तद्विषय-
स्यापि विज्ञानस्य विषयाकारत्वे घटाकार[3]त्वेनाविशेषः स्यात् ; यदि तु घटाकारवत्
स्वाकारमपि तत्, तदा आकारद्वयसङ्क्रान्तौ सत्यां त्र्याकारत्वेन विशेषो भवे-
दित्याह—**ग्राहकाकारसंवित्ताविति** सार्धेन श्लोकेन ॥



परेष्वप्येवमेवाकारवृद्ध्या पूर्वस्मात् भिन्नता वक्तव्येत्याह—**परेष्वि**त्यर्धेन ।
“स्मरणाच्चानुमानिकी” इति यदुक्तम्, तद्व्याख्यातुमाह—**ग्राह्यवदि**त्यर्धेन । घट-
विज्ञानोत्पत्त्युत्तरकालम् ‘गृहीतो मया घटः’ इति घटाकारतद्ग्राहकाकारतया स्मर-
णाद् घटविज्ञानोत्पत्तिकाले विषयाका[4]रता संविन्निष्ठा गृहीतैवेत्यनुमीयत इत्यर्थः ॥


[1]: यत्र यत्परम्. अनन्त. मु.

[2]: घटज्ञानज्ञानम्. मा.

[3]: त्वेन घटाकारत्वात्. चाकारद्वय. मा.

[4]: रतावत्संविष्टा. मा.

<pb n="268"/>

न तावदेवमाकारान् पश्यामः प्रचयान्वितान् ।  
विषयव्यपदेशाच्च नर्ते ज्ञाननिरूपणम् ॥ ११५ ॥  

तस्माज्ज्ञानात्मनैकत्वे ग्राह्यभेदनिबन्धनः ।  
संवित्तिभेदः सिद्धोऽत्र किमाकारान्तरेण नः ॥ ११६ ॥  

निराकारत्वसाम्येऽपि यथाकारवतां ध्रुवम् ।  
भेदः स्वाभाविकस्तद्वज्ज्ञानानां किं न सिद्ध्यति ॥ ११७ ॥  

स्मृतेरुत्तरकालं चेत्येतन्मिथ्यैव गीयते ।  
तदैव ह्यस्य संवित्तिरर्थापत्त्योपजायते ॥ ११८ ॥  

“उत्तरोत्तरविज्ञानविशेषात्” इति यदुक्तं तद् दूषयितुमाह—**न तावदि**-
त्यर्धेन । न हि ‘घटोऽयम्’ इत्यत्र विज्ञाने आकारद्वयप्रतिभासोऽस्ति ; नाप्याका-
रत्रयप्रतिभासः तद्विषये विज्ञान इत्यर्थः । ननु निराकारत्वेन घटज्ञानतज्ज्ञानयोः
विशेषो न स्यादित्याह—**विषयव्यपदेशाच्चेति** सार्धेन । यस्माद्विषयनिरूपणपूर्वकं
विज्ञाननिरूपणम्—नीलज्ञानं पीतज्ञानमिति, तस्मात् ज्ञानात्मनैकत्वेऽपि घटज्ञान-
तज्ज्ञानयोर्विषयभेदेन विशेषः सिद्धात्मैव, किमप्रतीयमानेनाकारप्रचयेन पूर्वस्य घट-
विषयत्वादुत्तरस्य च तज्ज्ञानविषयत्वात् ?



यथा चाकारवत्त्वसाम्येऽपि भवत्पक्षे घटज्ञानतज्ज्ञानयोः स्वाभाविको भेदः
तथा निराकारत्वेऽपि घटज्ञानतज्ज्ञानयोः भविष्यतीत्याह—<q>निराकारत्वसाम्येऽ-
पीति</q> ॥



यदप्युत्तरकालं स्मरणात् घटज्ञानोत्पत्तिकाले विषयाकारवत् ग्राहकाकार-
तानुभूतैवेति, तत्राप्याह—**स्मृतेरुत्तरकालञ्चेति** । अयमभिप्रायः—यदि तावत्
घटज्ञानोत्पत्तिकाले विषयाकारवत् ग्राहकाकारतापि [1]संविन्निष्ठा नानुभूयते, किं
तदा स्मरणोपन्यासेन ? अथानुभूयते, तत्रोत्तरकालं विषयग्रहणाद्यन्यथानुपपत्त्या
ग्राहकविषयं प्रमाणमेवो[2]पजायत इति स्मरणभ्रमः ॥


[1]: सन्निविष्टानुभूयते. मा.

[2]: पक्षयिते. मा.

<pb n="269"/>

[1]गृहीतमेव यच्चोक्तं तदभेदान्न तद्यतः ।  
नास्माभि[2]र्वाक्प्रवृत्तेस्त्वं निमित्तमनुयुज्यसे ॥ ११९ ॥  

ग्राह्यग्राहकतैवास्य केनचिन्नोपलभ्यते ।  
प्रत्यक्षज्ञानपक्षे च नैषा स्यादानुमानिकी ॥ १२० ॥  

एकाकारे च विज्ञाने यद्यन्योऽप्यत्र कल्प्यते ।  
सहस्राकारतैकस्य कस्मान्न परिकल्प्यते ॥ १२१ ॥  

यत्तु ग्राह्ये गृह्यमाणे ग्राहकोऽपि [3]तदभेदात् गृह्यत एव, केयमनिष्टापत्ति-
रिति, तत्राह—**गृहीतमिति** ॥



[4]यदि वयमेव ब्रूमः—कथं ग्राह्ये गृह्यमाणे ग्राहकोऽप्यवभासमानो गृह्यत
इत्युच्यते, तदा युज्येतापि वक्तुं तदभेदादिति ; ग्राह्यग्राहकभावेन तु नीलादयो न
प्रतिभासन्त इति वयं ब्रूम इत्याह—**ग्राह्यग्राहकते**त्यर्धेन । [5]अस्मिन् पक्षे च स्वयं-
प्रकाशस्य ज्ञानस्य कथं ग्राहकाकारता स्मरणानुमेया स्यादित्याह—**प्रत्यक्षे**त्यर्धेन ॥



विषयमात्रावभासे च नीलपीतादिज्ञाने यदि ग्राहकाकारताप्यत्रैव भास-
मानास्तीति परिकल्प्यते, तदा नाकार[6]व्यवस्था द्व्याकारं विज्ञानमित्याह—<q>एका-
कारे चेति</q> । तस्माद् ग्राह्यग्रहणे ग्राहकस्याप्रतिभासनात् ग्राहकग्रहणेऽपि ग्राह्यस्येति
सिद्धा नीलतद्बुद्ध्योर्भिन्नता ॥



एवं तावदपरसाधनमेकं विज्ञानतत्त्वम्—



“अविभागो हि बुद्ध्यात्मा विपर्यासितदर्शनैः ।  
ग्राह्यग्राहकसंवित्तिभेदवानिव लक्ष्यते ॥”  

इत्येवंवदद्भिर्यदुक्तम् [7]तन्निराकृतम् “नैतदस्ति त्वयैकं हि” इत्यादिना “एकाकारे
च विज्ञाने” इत्येवमन्तेन । अपरेषां तु ग्राह्यवादिनामेतद् दर्शनम्—विज्ञानस्यैव
कश्चिद्धमों ग्राहकः किञ्चिद् ग्राह्यम् ; तेन ग्राहकाद्धर्मान्तरं ग्राह्यमिति, तद् दूषणा-
[1]: गृहीतमिति अनन्त. मु.

[2]: वाक्यवृत्तेः. चौ. मु.

[3]: तदा भवेत् गृ. मा.

[4]: Omitted. यदि. मा.

[5]: अप्त्मत्पक्षे. मा.

[6]: व्यवस्था द्व्याकारम्. मा.

[7]: Omittted. तन्निराकृतम्. मा.

<pb n="270"/>

ग्राह्यग्राहकयोर्भेदो नन्वस्त्येव परस्परम् ।  
सिद्धो नः पक्ष एवं स्यान्न ज्ञानत्वादभेदतः ॥ १२२ ॥  

भिन्नाभिन्नंत्वमेकस्य कुतोऽत्र परिकल्पितम् ।  
त्वया सांख्यमतेनैवं मुक्त्वा बुद्धस्य शासनम् ॥ १२३ ॥  

एकं चेद् ग्राहकं ग्राह्यं कुतो भिन्नत्ववागियम् ।  
भिन्नं चेत् कथमुच्येत तस्यैकत्वं पुनस्त्वया ॥ १२४ ॥  

एकज्ञानादनन्यत्वात् ग्राह्यग्राहकयोर्मिथः ।  
एकत्वेन [1]भवेज्ज्ञानं ग्राह्यं ग्राहकमेव वा ॥ १२५ ॥  

तत्र चान्यतरापाये द्वितीयापायतः पुनः ।  
ज्ञानस्यांशद्वयासत्त्वान्नैःस्वाभाव्यादभावता ॥ १२६ ॥  

भिन्नाभ्यां वाप्यभिन्नत्वाद् भेदो ज्ञानात्मनो भवेत् ।  
तत्स्वात्मवत् ततश्चैवं सिद्धं वस्तुद्वयं हि नः ॥ १२७ ॥  

योपन्यस्यति स्म—**ग्राह्यग्राहकयोरि**त्यर्धेन । परस्त्वगृहीताभिप्राय आह—<q>सिद्धो
नः पक्ष एवं स्यादिति</q> । ग्राह्यग्राहकयोर्भेदेनाभ्युपगमे सति सिद्धा द्वैतसिद्धि-
रित्यर्थः । इतरः स्वाभिप्रायमाह—**न ज्ञानत्वादभेदतः इति** । एकज्ञानानन्यत्वेन
ग्राह्यग्राहकयोरभेदोऽस्तीत्यर्थः ॥



तदनुपपन्नमित्याह—**भिन्नाभिन्नत्वमिति** । साङ्ख्यमते तद् भवतु, भवतंस्तु
परस्परविपर्ययात्मकत्वेन भिन्नाभिन्नयोः विरोधे सति कथमेकत्र निवेश इत्यर्थेः ॥



विरोधमेव दर्शयितुमाह—**एकञ्चेदिति** ॥



न[2] चैकज्ञानादन्यत्वेन ग्राह्यग्राहकभूतयोर्धर्मयोरेकत्वं स्यात् । तत्र परस्परा-
पेक्षत्वे सत्यन्यतरस्याभावेनान्यतरस्यासत्त्वं स्यात् । तत्रान्यतराभावे सति ज्ञानस्या-
प्यभावप्रसङ्गादित्याह श्लोकद्वयेन—**एकज्ञानादिति** ॥



ज्ञानात्मनो वा भिन्नाभ्यां ग्राह्यग्राहकधर्माभ्यामभेदे सति तत्स्वात्मवत् भेदः
स्यात् । ततश्चासिद्धाद्वैतसिद्धिरित्याह—**भिन्नाभ्यां वेति** ॥



तत्र च ग्राह्यनीलादेरनन्यनिष्ठत्वेनावभासनादर्थत्वम्, ग्राहकस्य च बोधा-
त्मकत्वेन ज्ञानत्वम् ; एवमेव स्थिते यदि रूढ्या द्वयोरपि ग्राह्यग्राहकयोः ज्ञान-


[1]: भवेद्ग्राह्यं ज्ञानम्. मा.

[2]: स चैक. मा.

<pb n="271"/>

तयोश्च यदि संज्ञेयं ज्ञानमित्यस्त्वथापि वा ।  
ज्ञानं ज्ञायत इत्यर्थो धीर्भावे करणेऽपि वा ॥ १२८ ॥  

सर्वथा वस्तुभेदो नः सिद्धः शब्दो यथारुचि ।  
प्रवर्ततां न नस्तत्र काचिद् विप्रतिपन्नता ॥ १२९ ॥  

अथ सत्यपि भिन्नत्वे ग्राह्यं ज्ञानान्तरं [1]वदेत् ।  
ज्ञानत्वे तस्य का युक्तिः पूर्वो[2]क्ता यदि सेष्यते ॥ १३० ॥  

ज्ञानं ज्ञान[3]मितीत्थं तु न द्वयोरनुवर्तते ।  
व्य[4]तिरिक्तं च सामान्यं त्वया नाभ्युपगम्यते ॥ १३१ ॥  

शब्दाभिधेयत्वमभ्युपगम्यते, कर्मसाधनेन वा ज्ञानशब्देन ग्राह्योऽभिधीयते; भावक
रणसाधनेन वा ग्राहकस्याभिधानम्, न कश्चिद् वारयतीत्याह—**तयोश्च यदीति** ॥



सिद्धे वस्तुभेदे शब्दो यथारुचि प्रवर्तताम्, न नस्तत्र काचिद् विप्रति-
पन्नतेत्याह—**सर्वथेति** ॥



अपरेषां शून्यवादिनां दर्शनम्—ग्राहकाद् भिन्नमेव ग्राह्यं नीलपीतादि;
तत्र ज्ञानमेव ज्ञानयोरेव बहिर्ग्राह्यगतभावः सहोत्पन्नयोः तदुक्तम्—“प्रत्ययो-
व्यभिचारित्वात्सह” इति क्रमोत्पन्नयोर्वा नीलज्ञानं ह्यात्मसदृशं विज्ञानान्तरं
जनयति । तत्र यज्जन्यं तद् ग्राह्यं यज्जनकं तद् ग्राहकमिति तदुक्तम्—



“[ शक्त्यर्पणात् क्रमात् ] भिन्नकालं कथं ग्राह्यमिति चेत् ग्राह्यतां विदुः ।  
हेतुत्वमेव तत्त्व(युक्ति)ज्ञा ज्ञानाकारार्पणक्षमम् ॥” इति ।  

तदेतद्दूषयितुमुपन्यस्यति स्म—**अथेत्यर्धेन** । तदेतन्निराकर्तुमाह—**ज्ञानत्व** इत्यर्धेन ॥



यदि तावद् विज्ञानशब्दाभिधेयत्वेन ग्राह्यं नीलपीताद्यनवबोधरूपमपि
विज्ञानमुच्यते [5]तद्वदिति तदिष्यते । तदुक्तम्—“शब्दो यथारुचि प्रवर्तताम्”
इति । अथ ज्ञानत्वसामान्यानुवृत्तौ ग्राहकवद् ग्राह्यं नीलपीतादि ज्ञानमुच्यते,
तत्राप्याह—**ज्ञानमिति** ॥



न हि द्वयोरनुभवानुभाव्ययोः जन्मत्वे [6]सति ज्ञानात्मकसामान्ययोगो
भवताभ्युपगम्यते । अभ्युपगमे वा व्यतिरेकपक्षे ग्राह्यस्य ज्ञानानात्मकत्वेन ग्राहक-
स्यापि विज्ञानरूपता न स्यादित्याह—**ग्राह्यग्राहके**त्यर्धेन ।


[1]: भवेत्. चौ. मु.

[2]: क्ता तस्य सेष्यते. अनन्त. मु.

[3]: मितीदं तु. चौ. मु.

[4]: इदमर्धं न दृश्यते. मा.

[5]: तद्वति तदुक्तम्. मा.

[6]: सति ज्ञानात्मकत्वेन. मा.

<pb n="272"/>

[1]ग्राह्यग्राहकयोश्चेष्टा न ज्ञानात्मकता भवेत् ।  
तद्रूपरहितत्वे च ज्ञानाभावः प्रसज्यते ॥ १३२ ॥  

ताभ्यां च तस्य सम्बन्धे प्रत्येकं व्यतिषज्य वा[2] ।  
भेदसावयवत्वादिदोषो वैशेषिकादिवत् ॥ १३३ ॥  

यथा हि तेषां जात्यादौ दोषा ह्युक्ताः परैरमी ।  
तथैवैषां प्रसज्यन्ते भिन्नाभिन्नार्थसङ्गतौ ॥ १३४ ॥  

ताभ्यामव्यतिरेके वा भेदः पूर्वोक्त एव ते ।  
सादृश्यापोहसामान्यकल्पना वारयिष्यते ॥ १३५ ॥  

वस्त्वन्तरस्य चाभावात् त्वयापोहोऽपि दुष्करः ।  
नाज्ञानं नाम किञ्चित् स्यादपोह्यं ज्ञानवादिनः ॥ १३६ ॥  

ग्राह्यग्राहकरूपरहितत्वेन ज्ञानस्य सामान्यत्वे सामान्यस्याप्यभावप्रसङ्ग
इत्याह—**तद्रूपे**त्यर्धेन ॥



अथ व्यतिरिक्तमपि ताभ्यां सम्बद्धमिष्यते, तदनुपपन्नम् ; वैशेषिकादिवत्
प्रत्येकं कार्त्स्न्येन सम्बन्धे व्यासज्य वा सम्बन्धे भेदसावयवत्वादिदोषप्रसङ्ग
इत्याह—**ताभ्याञ्चेति** ॥



[3]वैशेषिकादिवदिति यदुक्तं तद् विवृणोति—**यथाहीति** । यान्येव
युष्माभिर्वैशेषिकादिप्रतिज्ञाते वृत्तिविकल्पेन दूषणान्युक्तानि, तान्येव ज्ञानस्वलक्ष-
णस्य [4]सामान्यस्याभ्युपगमे भवतामपि प्राप्नुवन्तीत्यर्थः ॥



अव्यतिरेकपक्षे दूषणमाह—**ताभ्यामि**त्यर्धेन । भिन्नाभ्यामनुभावानुभाव्या-
भ्यां ज्ञानत्वसामान्यस्याभेदेन तत्स्वात्मवद् भेदप्रसङ्ग इत्यर्थः । नापि ज्ञानत्वसामान्यं
सादृश्यम्, अपोहरूपं वा, द्वयोरपि निराकरिष्यमाणत्वादित्याह—**सादृश्ये**त्यर्धेन ।



न च ज्ञानवज्ज्ञानमात्रवादिनो ज्ञानत्वसामान्यमपोहरूपं संभवति, ज्ञानव्यति
रिक्तवस्त्वन्तराज्ञानरूपाभावेनापोह्याभावादित्याह—**वस्त्वन्तरस्येति** ।


[1]: व्यतिरेके तयोर्ज्ञानान्न. चौ. मु.

[2]: च. चौ. मु.

[3]: Omitted. वैशेषिकादिवत्. मा.

[4]: सामान्याभ्युप. मा.

<pb n="273"/>

अपोहो न ह्यभावस्य कथंचिदुपपद्यते ।  
वस्त्वन्तरमभावः स्यादपोह्यत्वाच्च वस्तुता ॥ १३७ ॥  

तेनाज्ञाननिवृत्तौ हि ज्ञानेऽन्यार्थः प्रसज्यते ।  
कल्पितं स्यादपोह्यं चेन्नात्यन्तासत्यकल्पना ॥ १३८ ॥  

बुद्धिरज्ञाननिर्भासा तवाज्ञानं प्रकल्पितम् ।  
ततश्च ज्ञानमेवैकमपोह्यत्वेन संमतम् ॥ १३९ ॥  

न चात्मापोह एवास्ति क्वचित् सामान्यकल्पने ।  
वृक्षस्य न ह्यपोह्यत्वं वृक्षेणैव कदाचन ॥ १४० ॥  

अपोह्ये चैव विज्ञाने ज्ञानत्वं न भवेत् तव ।  
वृक्षत्वं न ह्यपोह्येषु घटत्वादिषु युज्यते ॥ १४१ ॥  

नापि भवत्पक्षे ज्ञानाभावरूपमज्ञानमपोह्यम्, अवस्तुत्वेन कर्मत्वाभावादि-
त्याह—**अपोह** इत्यर्धेन । अपोह्यत्वे चाभावस्य वस्तुत्वं स्यात् ; तत्र च ज्ञानव्यति-
रिक्तवस्त्वन्तरप्रसिद्धिरित्याह—**वस्त्वन्तरमि**त्यर्धेन ॥



एतदेवोपसंहरति—**तेने**त्यर्धेन । नापि कल्पितमज्ञानमपोह्यम्, ज्ञानव्यति-
रिक्तवस्त्वन्तराभावेन कल्पनाया[1] अप्यशक्यत्वादित्याह—**कल्पितमि**त्यर्धेन ॥



कल्प्यमानमपि तदज्ञानप्रतिभासं विज्ञानमेव कल्प्येत; न च ज्ञानत्वसामा-
न्यस्य समानजातीयं विज्ञानमेवापोह्यमित्याह—**बुद्धिरि**त्यादिसार्धेन ।



अत्रैवोदाहरणमाह—**वृक्षस्ये**त्यर्धेन ॥



यदि च ज्ञानत्वसामान्यमज्ञानप्रतिभासं विज्ञानमेवापोहेत, तदा तस्मिन्
विज्ञाने ज्ञानत्वं न स्यात् ; न हि घटादिषु वृक्षत्वमस्ति; ततश्च अज्ञानशब्दार्थ-
रूपाभ्युपगमेन शून्यवादहानिप्रसङ्ग इत्याह—**अपोह्ये चेति** सार्धेन ।


[1]: नायामप्य. मा.

<pb n="274"/>

ततश्चाज्ञानमेवार्थ [1]इति भिन्नार्थता भवेत् ।  
अज्ञानप्रत्ययश्चायं किमालम्बन इष्यते ॥ १४२ ॥  

न तावज्ज्ञाननिर्मुक्तमज्ञानं ग्राह्यमस्ति ते ।  
ननु[2] वस्तु निषिद्धं तदभावः किं न गृह्यते ॥ १४३ ॥  

भावो न गृह्यते येन तस्याभावेषु का कथा ।  
स्वांशपर्यवसानं च तुल्यमत्रापि कारणम् ॥ १४४ ॥  

तेन ज्ञानान्तरं वा स्याद् ग्राह्यमात्मांश एव वा ।  
स्वरूपविपरीतं च कथं ग्राह्यं प्रतीयते ॥ १४५ ॥  

यथोष्णेऽनुष्णधीर्नास्ति ज्ञानेऽप्यज्ञानधीस्तथा ।  
तेन न ज्ञानमात्रत्वे स्यादपोह्यं कथञ्चन ॥ १४६ ॥  

यच्चेदमज्ञानप्रतिभासं विज्ञानमेवापोह्यं कल्पितम्, तस्य भवत्पक्षे किमाल-
म्बनमिति वक्तव्यम्; नाज्ञानं नाम घटादिज्ञानमात्रवादिनोऽस्तीत्याह—<q>अज्ञान-
प्रत्यय इति</q> ।



ज्ञानाभावोऽपि नालम्बनम्, अवस्तुत्वेन वस्तुज्ञानोत्पादकत्वाभावादिति
चोद्यपूर्वकमाह—**ननु वस्त्विति** ।



स्वयंप्रकाशकत्वेन भावान्तरमेवाज्ञानप्रतिभासं विज्ञानं गृह्णीयादित्याह—
**स्वांशपर्यवसान** इत्यर्धेन ॥



तेन ज्ञानान्तरमेवाज्ञानप्रतिभासं विज्ञानं गृह्णीयात् आत्मानमेव वा, न
ज्ञानाभावमित्याह—**तेने**त्यर्धेन । एतदपि नोपपद्यत इत्याह—**स्वरूपे**त्यर्धेन । कथ-
मज्ञानप्रतिभासं विज्ञानमात्मानं स्वज्ञाना[3]न्तरस्वरूपविपरीतमालम्बत इत्यर्थः ॥



अत्रैव दृष्टान्तमाह—**यथोष्णेऽनुष्णधीर्नास्तीति** । दार्ष्टान्तिके योज-
यति—**ज्ञानेऽप्यज्ञानधीस्तथेति** । तस्माज्ज्ञानमात्रवादिनो न ज्ञानत्वसामान्य-
मपोहरूपमित्युसंहरति—**तेने**त्यर्धेन ॥


[1]: इत्यमिन्नार्थ. चौ. मु.

[2]: न च वस्तु. चौ. मु.

[3]: न्तरे स्वरूप. मा.

<pb n="275"/>

ग्राह्यग्राहकयोश्चातो न ज्ञानात्मसमानता ।  
तस्मादन्यतरत्रेदं ज्ञानत्वं संप्रती[1]यताम् ॥ १४७ ॥  

तत्राप्युभयसिद्धत्वाद् ग्राहकस्येति गम्यते ।  
वस्तुभेदे प्रसिद्धे च व्यपदेशो यथारुचि ॥ १४८ ॥  

ज्ञानमस्तूभयं वार्थो ग्राहको वार्थ उच्यताम् ।  
बुद्ध्योरयुगपद्भावान्न द्वयोर्मेयमानता ॥ १४९ ॥  

क्षणिका हीत्यनेनोक्तमर्थो ह्येषा[2] प्रसज्यते ।  
अन्योन्यनिरपेक्षत्वाद् युगपच्चापि जन्मनि ॥ १५० ॥  

तस्मान्न ज्ञानत्वसामान्यानुवृत्तौ ग्राह्यग्राहकयोर्ज्ञानरूपतेत्याह—<q>ग्राह्यग्राह-
के</q>त्यर्धेन । तस्मादन्यतरत्र ज्ञानत्वयोगात् ज्ञानरूपता; सा चोभयसिद्धत्वात् ग्राहकस्य
युक्तेत्याह—**तस्मादिति** । तस्मात् सिद्धं ग्राहकाद् भिन्नं ग्राह्यमज्ञानरूपं च । व्यप-
देशस्तु यथारुचि प्रवर्तताम्, न तत्र काचिद् विप्रतिपन्नता—इत्युक्तमित्याह—
वस्तुभेद इति ॥



अपि च [3]न तावत् क्रमोत्पन्नयोः विज्ञानयोर्मेयमानत्वेन ग्राह्यग्राहकभावः,
उपरितनज्ञानकाले पूर्वस्यातीतत्वात् । नाप्यतीतमेवोपरितनस्यालम्बनम्, ‘नील-
मिदम्’ इत्यपरोक्षतया प्रतिभासात प्रत्यक्षस्य चापरोक्षार्थविषयत्वाभ्युपगमात्
तदाह—**बुद्ध्योरि**त्यर्धेन ॥



तच्च “क्षणिका हि सा, न बुद्ध्यन्तरकालमवस्थास्यते” इत्यनेन भाष्ये-
णोक्तमित्याह—**क्षणिका हीत्यनेनोक्तमिति** । अथ पूर्वबुद्धिरुपरितनबुद्धिकालं यावत्
तिष्ठत्येव, अर्थ एव तर्हि सेत्याह—**अर्थो ह्येषा प्रसज्यत इति** । नापि युगपदुत्प-
न्नयोः, कार्यकारणभावाभावात् ; कारणं च मेयं मानस्येष्यते; तदाह—**अन्योन्येति** ।



भवत्पक्षे च[4] तर्ह्यर्थज्ञानयोः कार्यकारणभावाभावेन कथमर्थस्यालम्बनत्वम् ?
सर्वस्य हि विज्ञानं प्रति कारणत्वमर्थस्याप्रतिपन्नस्य वा प्रतीयमानस्य वा प्रतिपन्नस्य


[1]: यते. चौ. मु.

[2]: ह्येकः. चौ. मु.

[3]: Omitted. न. मा.

[4]: न. मा.

<pb n="276"/>

मानमेयत्वनास्तित्वं कियाकारकवर्जनात् ।  
अर्थविज्ञानयोरत्र या मितिं प्रति सङ्गतिः ॥ १५१ ॥  

कार्यकारणभावोऽयं नान्यत्रैवं च दृश्यते ।  
नियमश्च न लभ्येत सव्यदक्षिणश्रृङ्गवत् ॥ १५२ ॥  

इदं कार्यमयं हेतुर्द्वयं नान्योन्यसंश्रयात् ।  
तद्भावभावितामात्रं [1]हैतुकैर्नैव वर्ण्यते ॥ १५३ ॥  

पौर्वापर्यविनिर्मुक्तं कार्यकारणलक्षणम् ।  
गवाश्वस्य यथा नास्ति पौर्वापर्येऽपि तत्तथा ॥ १५४ ॥  

वा ? न तावदप्रतिपन्नस्य, चक्षुरादिवदग्राह्यत्वप्रसङ्गात् । नापि प्रतीयमानस्य
इतरेतराश्रयत्वप्रसङ्गात् ; प्रतीयमानतार्थस्य विज्ञानाधीना, तच्च तदधीनमित्यभ्युप-
गमः । नापि प्रतिपन्नस्य, विज्ञानं विना जडात्मकस्य प्रतिपन्नत्वाभावात् ; तथा च
सति विज्ञानाभाव इत्याशङ्क्या—**अर्थविज्ञानयोरिति** । अस्मत्पक्षे त्वर्थातिश-
यमितिजनकत्वेन ज्ञानार्थयोः ग्राह्यग्राहकभाव उपपद्यते, अर्थातिशयमितिजनकत्वेन
हि विज्ञानस्य ग्राहकत्वमर्थस्य च विज्ञानजन्यातिशयविषयतया ग्राह्यत्वम्, न तु
क्रमोत्पन्नयोः ज्ञानयोर्युगपदुत्पन्नयोर्वा तदस्तीत्यर्थः ।



युगपदुत्पन्नयोश्च कार्यकारणनियोगभावेन ग्राह्यग्राहकनियमो न स्यादि-
त्याह—**नियमश्चेति** त्रिपाद्या । न च युगपदुत्पत्तौ द्वयोरपि परस्पराधीनता इतरे-
तराश्रयत्वेनेत्याह—**द्वयं नान्योन्यसंश्रयादिति** ।



ननु क्रमोत्पन्नयोरपि बीजाङ्कुरयोः तद्भावभावित्वेन कार्यकारणभावः ; तच्च
युगपदुत्पन्नयोरपि ज्ञानयोः प्रदीपप्रभयोरिवास्त्येवेत्याशङ्क्याह—<q>तद्भावभाविता-
मात्रमिति</q> । पौर्वापर्यव्यवस्थितिसहितं तद्भावभावित्वं कार्यकारणभावं गमयति ; न
तद्भावभावित्वमात्रम् ॥



सत्यपि पौर्वापर्ये तद्भावभावित्वशून्ये कारणभावो नास्तीत्याह—<q>गवाश्व-
स्ये</q>त्यर्धेन ॥


[1]: हेतुः केनैव कल्प्यते. चौ. मु.

<pb n="277"/>

युगपञ्जायमानेऽपि सन्तत्यन्तरजे क्षणे ।  
रूपादिषु घटे यद्वत् तस्माद् पूर्वमवस्थिते ॥ १५५ ॥  

यो यस्माज्जायते पश्चात् स तत्कार्यमि[1]तीष्यताम् ।  
हेतुहेतुमतां सिद्धं यौगपद्यनिदर्शनम् ॥ १५६ ॥  

यत्प्रदीपप्रभाद्युक्तं सूक्ष्मः कालोऽस्ति तत्र नः ।  
दुर्लक्षस्तु यथा वेधः पद्मपत्रशते तथा ॥ १५७ ॥  

भागयो[2]र्यौगपद्येऽपि तथैव स्यान्निराक्रिया ।  
न च शक्त्यर्पण[3]द्वारा क्रमेणालम्बनं भवेत् ॥ १५८ ॥  

तद्भावभावित्वमपि पौर्वापर्यशून्यं न कार्यकारणभावायालमित्याह—<q>युग-
पदिति</q> त्रिपाद्या ।



तस्मात् पूर्वमवस्थिते यस्मिन् यो जायते, स तत्कार्यमित्युपसंहरति—
**तस्मादिति** त्रिपाद्या ।



यत् पुनर्युगपदुत्पन्नयोरपि प्रदीपप्रभयोः कार्यकारणभावोऽस्तीत्युक्तम्, तद-
नुभाष्य दूषयितुमाह—**हेतुहेतुमतामिति** सार्धेन । तत्रैतत् तावद् वक्तव्यम्—प्रदी-
पप्रभयोः कार्यकारणभाव एव नास्ति द्वयोरप्येकसामग्रीजन्यत्वेन ; तैलाग्निवर्तिसं-
योगेन हि तेजोद्रव्यमुत्पद्यमानं घनं स्वच्छं च समुपजायते । तत्र यद्धनं तत्प्रदीप-
शब्देनोच्यते ; स्वच्छस्य प्रभाशब्देनाभिधानम् । एवमानमनोन्नमनयोरपि परस्प-
राधीनंता निराकर्तव्या । अथापि प्रदीपप्रभयोः कार्यकारणभावस्तथाप्यविद्यमान-
स्याजनकत्वेन पौर्वापर्यविभागोऽस्त्येव ; शीघ्रत्वात्तूत्पलपत्रशतच्छेदवत् प्रत्यक्षेण
नोपलभ्यत इत्यर्थः ॥



एवमेकविज्ञानसम्बन्धिनोरपि धर्मयोः कार्यकारणभावाभावेन ग्राह्यग्राहक-
भावो निराकर्तव्य इत्याह—**भागयोरि**त्यर्धेन । ननु पूर्वविज्ञानं वासनाद्वारेणोपरि-
तनं जनयति ; तदेवोपरितनस्यालम्बनं भविष्यति ; किमत्र युगपद्भावेनेत्याश-
ङ्क्याह—**न च शक्त्यर्पणद्वारेति** त्रिपाद्या । प्रत्यक्षविज्ञानमपरोक्षतयार्थमवभासयति;
तत् कथमतीतालम्बनं स्यादित्यर्थः । नापि ताद्रूप्यजनकत्वेन । यथोक्तम्—


[1]: इतौष्यते. चौ. मु.

[2]: यौगपद्येन चौ. मु.

[3]: द्वारं क्रमेण. चौ. मु.

<pb n="278"/>

ग्राह्यं तदा ह्यतीतं स्यात् ताद्रूप्यं चाप्रमाणकम् ।  
अतीतत्वानुविद्धो हि स्मृत्या ग्राह्योऽनुभूयते ॥ १५९ ॥  

तद्वदेव [1]भवेदत्र स्वप्ने न स्याद् विपर्ययात् ।  
तत्र ह्यवर्तमानोऽपि गृह्यते वर्तमानवत् ॥ १६० ॥  

बाधज्ञानादिदं [2]सिद्धं न त्वत्रैवं विपर्ययः ।  

“........ .......ग्राह्यतां विदुः ।  
हेतुत्वमेव युक्तिज्ञा ज्ञानाकारार्पणक्षमम् ॥” इति ।  

क्षणिकत्वेन निरन्वयविनाशित्वेन च जनकत्वसारूप्ययोरभावादित्युक्तम ; तदाह—
**ताद्रूप्यं चाप्रमाणकमिति** ।



यदि च प्रत्यक्षविज्ञानमतीतालम्बनं स्यात्, तदा स्मृतिवदतीततया चाव-
भासेतेत्याह—**अतीतत्वानुविद्ध** इत्यादिना **अत्रे**त्यन्तेन ।



ननु च स्वप्नवस्थायामतीतालम्बनमपि विज्ञानं नातीततयार्थमवभास[3]यति ।
ननु नातीततयार्थमवभासयति, अतीतालम्बनं चेति विप्रतिषिद्धम् । अवर्तमानस्या-
शक्यत्वे कथमालम्बनत्वम् ? उक्तमस्माभिः—यत् प्रतिभासते, तदालम्बनम् ; न तु
यदस्तीति ; न हि शुक्तिकायां रजतज्ञानं रजताभावेन शुक्तिकालम्बनमिति शक्यं
वक्तुम् । नन्वालम्बनं हि कारणम्, असतश्च कथं कारणत्वम् ? आलम्बनतया
च तत् कारणम् ; प्रतिभासमानतया चालम्बनम् । तथा च तदस्त्येव ; बाधकप्र-
त्ययो हि प्रतिभासितस्याभावमवभासयति ; ‘यत् रजतमिति प्रतिभासितम्, तत्
रजतं न भवति’ इति, न तु ‘यत् रजतरूपतया प्रतिभासितम्’ इति । रजते
रजतज्ञानेऽपि रजतस्य प्रतिभासमानतयैव कारणत्वम् न स्वरूपसद्भावेन; सा च प्रति-
भासमानता स्वरूपसंनिधानाभावेऽपि शुक्तिकादौ रजतज्ञानादस्त्येव । तस्मात् प्रति-
भासमानतया रजतसंनिधानं सर्वत्रास्तीति ; स्वरूपसंनिधानं तु भ्रान्तवदभ्रान्तेऽप्यनु-
पयोगीति तत्स्वरूपभावे न भ्रान्तेऽप्यालम्बनत्वक्षतिः । तदिदमुक्तम्—“अर्थस्य
संनिधिः । यदि नास्ति[4] किमेवं स्यात्” इति । तदेतदभ्युपगम्याह—<q>स्वप्ने न
स्यादि</q>त्येवमादिना **न त्वत्रैवं विपर्यय** इत्येवमन्तेन । युक्तं यत् स्वप्नावस्थायामवर्त-


[1]: भवेत्तत्र. चौ. मु.

[2]: भ्रान्तम्. चौ. मु.

[3]: यति. अतीतालम्बनं चेति विप्रतिषिद्धं
ननु अवर्त. मा.

[4]: ततः कस्मात्. मा.

<pb n="279"/>
तस्मात् प्रत्यक्षबुद्धीनां नातीतो विषयो भवेत् ॥ १६१ ॥  

अतीतत्वाद् यथैवासां वृत्तो जन्मान्तरेषु यः ।  
तद्रूपत्वेन वाज्ञानं हेतुर्भाविवदुच्यते ॥ १६२ ॥  

अतीतत्वेऽपि नार्थोऽयं धीरेषेत्यत्र का प्रमा ।  
[1]अतीतं यच्च विज्ञानं ग्राह्यत्वेन प्रकल्पितम् ॥ १६३ ॥  

तत्[2] स्याद् ग्राहकरूपं वा ग्राह्यं वोभयथापि वा ।  
ग्राह्याकारत्वमात्रे स्यादर्थः शब्दान्तरेण ते ॥ १६४ ॥  

स्वकाले [3]चाप्यसंवित्तेर्न स्याच्छक्त्यर्पणं ततः ।  
यथैवानाग[4]तज्ञानात् सन्तत्यन्तरजादपि ॥ १६५ ॥  

मानालम्बनं विज्ञानं वर्तमानतयार्थमवभासयति विपर्ययात् भ्रान्तित्वादित्यर्थः ।
भ्रान्तता च बाधकप्रत्ययावसेया ; न तु ‘नीलम्’ इति विज्ञाने बाधकप्रत्ययो-
ऽस्तीत्यर्थः ।



अत्रैव प्रमाणमाह—**तस्मादिति** । अनन्तरातीतविज्ञानं धर्मि, प्रत्यक्षस्या-
लम्बनं न भवतीति साध्यो धर्मः, अतीतत्वादिति हेतुः, जन्मान्तरातीतविज्ञानव-
दिति दृष्टान्तः ।



पूर्वस्मिन्नेव प्रतिज्ञार्थे हेतुदृष्टान्तान्तरमाह—**तद्रूपत्वेने**त्यर्धेन । अतीतत-
याप्रतिभासमानत्वाद् भाविविज्ञानवत् ॥



भवतु वाप्यप्रतिभासमानत्वेनाप्यतीतस्यालम्बनत्वम् ; विज्ञानमेव तु, नार्थः
इत्यत्र न किञ्चित् प्रमाणमित्याह—**अतीतत्वेऽपी**त्यर्धेन । यच्चेदमतीतविज्ञानमुपरि-
तनस्य ग्राह्यत्वेन भवद्भिरिष्टम्, तद् ग्राह्यकारं वा स्यात् ग्राहकाकारं वा स्यात्
उभयाकारं वा—इति दूषणायोपन्यस्यन्नाह—**अतीतं यच्चेति** ।



तत्र केवलग्राह्यत्वाभ्युपगमेऽर्थ एव ज्ञानशब्देनोक्तः स्यादित्याह—<q>ग्राह्या-
कारत्वमात्रे स्यादि</q>त्यर्धेन ॥



केवलग्राह्यत्वे चातीतस्य ग्राहकाकारताभावेनोत्पत्तावसंचेतितस्य वासनो-
त्पादकत्वमनागतसन्तत्यन्तरज्ञानवन्न स्यादित्याह—**स्वकाले चापीति** ॥


[1]: अतीते. चौ. मु.

[2]: तस्मात्. चौ. मु.

[3]: चाथ संवित्तः चौ. मु.

[4]: गताज्ज्ञानात्. चौ. मु.

<pb n="280"/>

दृढत्वे[1]नाप्यविज्ञाताद् यथोत्पन्नाद् विनश्यतः ।  
केवलग्राहकत्वे तु विषयत्वं न युज्यते ॥ १६६ ॥  

किमपेक्ष्य च तस्येदं ग्राहकत्वं प्रकल्प्यते ।  
द्व्याकारता निरस्तेव संवेद्येत तदैव च ॥ १६७ ॥  

ततश्चोत्तरविज्ञानं न प्रतीक्षेत बोधकम् ।  
द्व्याकारकल्पनायां च परस्यात्मांश एव ते ॥ १६८ ॥  

प्रमापर्यवसानेन नातीतो विषयो भवेत् ।  
पूर्वग्राह्यस[2]रूपत्वे ग्राहकत्वं प्रहीयते ॥ १६९ ॥  

[3]ग्राह्यग्राहकरूपे स्याद् विषयो नासरूपतः ।  

ज्ञानमपि च यत् स्पष्टतया न ज्ञातम्, नैव वासनामुत्पादयति ; किं पुन-
ग्राहकाभावेन यदज्ञातमेव यथोत्पन्नविनष्टमित्याह—**दृढत्वेनापी**त्यर्धेन । ग्राहका-
कारमात्रे चोपरितनं प्रति ग्राह्यता न स्यादित्याह—**केवलग्राहकत्व** इत्यर्धेन ॥



सर्वेषां ग्राहकत्वे सति ग्राह्याभावेन ग्राहकतापि न स्यादित्याह—<q>किमपे-
क्ष्ये</q>त्यर्धेन । द्व्याकारतापि—“नैतदस्ति क्व तर्हि” इत्यादिना निरस्तैवेत्याह—
द्व्याकारता निरस्तैवेति ।



स्वयंप्रकाशत्वे चातीतस्य स्वग्रहणायोत्तरज्ञानापेक्षा न स्यादित्याह—
**संवेद्येतेति** पादत्रयेण ।



एवमेवोपरितनस्यापि द्व्याकारता निराकर्तव्या ; तदपि स्वयंप्रकाशत्वेन
नातीतं ग्राह्यमपेक्षत इत्याह—**द्व्याकारकल्पनायामिति** ।



केवलग्राह्याकारत्वे तूपरितनस्य पूर्वं प्रति ग्राहकत्वं न स्यादित्याह—
**पूर्वग्राह्ये**त्यर्धेन ॥



केवलग्राहकाकारत्वेनोपरितनस्य अतीतस्य केवलग्राह्याकारत्वेन च सरूप-
जनकत्वाभावेन भवत्पक्षे ग्राह्यग्राहकभावो न स्यादित्याह—**ग्राह्यग्राहकरूप**
इत्यर्धेन ।


[1]: नाथ विज्ञानात्तथो. चौ. मु.

[2]: स्वरूपत्वे. मा.

[3]: ग्राहकाकारमात्रे स्याद्विषयो वासरूपतः. चौ. मु.

<pb n="281"/>
न च शक्त्यर्पणस्यात्र व्यापार उपलभ्यते ॥ १७० ॥  

शक्त्यर्पणस्य चाभावो युष्मत्पक्षे प्रसाधितः ।  
सन्तानान्तरवच्चैषां निषेध्या हेतुसाध्यता ॥ १७१ ॥  

वास्यवासकभावश्च ज्ञानत्वादेकसन्ततौ ।  
तस्माद् [1]यद्ग्राहकं रूपं तद्ग्राह्यात् तस्य भिन्नता ॥ १७२ ॥  

तत्संवित्तावसंवित्ते रसादिग्राहकं यथा ।  
ग्राह्यं[2] तद्ग्राहकात् भिन्नं तत्परामृशता यतः ॥ १७३ ॥  

न परामृश्यतेऽवश्यं रसादिग्राहकं यथा ।  
द्वयं परस्परेणैवं भिन्नं साध्यं रसादिवद् ॥ १७४ ॥  

अपि च, वासनाद्वारेण पूर्वविज्ञानमुपरितनं जनयति । न च क्षणिकत्वेन तज्ज्ञा-
नस्य वासनोत्पत्तौ व्यापारोऽस्तीत्याह—**न च शक्त्यर्पणस्यात्रे**त्यर्धेन ॥



मीमांसकपक्षे तु स्थायित्वाद् विज्ञानस्य स्थाय्यात्मगतां संस्कारात्मिकां
वासनामुत्पादयितुमलमित्युक्तम्—“अवस्थिता हि वास्यन्ते” इत्यादिना । ज्ञानस्य
तु क्षणिकत्वेन वास्यवासकभावो नास्तीत्युक्तमित्याह—**शक्त्यर्पणस्ये**त्यर्धेन ।
अत्रैव त्रैलक्षण्यमाह—**सन्तानान्तरवदिति** । अत्र एकसन्तताविति धर्मिविशेषणम्,
एषामिति धर्मिनेर्देशः, निषेध्या हेतुसाध्यता वास्यवासकभावश्चेति साध्यो धर्मः,
ज्ञानत्वादिति हेतुः, सन्तानान्तरज्ञानवदिति दृष्टान्तः ।



एवं तावत् द्वयोर्ग्राह्यग्राहकभावो नास्तीत्यत्र त्रैलक्षण्यमभिधायेदानीम्
“अभिन्नत्वं यदा चेष्टम्”—इत्यत्र त्रैलक्षण्यमाह—**तस्मादिति** श्लोकद्वयेन ।
रूपस्वलक्षणग्राहकं तत् स्वग्राह्याद् भिन्नम् ; रूपस्वलक्षणग्राह्यं तत् स्वग्राहकाद-
भिन्नम् इति प्रतिज्ञा ; हेतुदृष्टान्तौ तावेव । प्रयोगान्तरमाह—**द्वयमि**त्यर्धेन ।
विमत्यधिकरणभावापन्नग्राह्यग्राहकद्वयं परस्परभिन्नमिति प्रतिज्ञा ; हेतुदृष्टान्तौ
तावेव ॥


[1]: यद्भासकम्. चौ. मु.

[2]: ग्राहकाच्चैव. चौ. मु.

<pb n="282"/>

ऐकरूप्येण[1]चाज्ञानात् सन्तानान्तरबुद्धिवत् ।  
ज्ञानं स्वांशं न गृह्णाति ज्ञानोत्पत्तेः स्वशक्तिवत् ॥ १७५ ॥  

[3]ग्राह्यवत् प्रतिषेधश्च द्वय[3]हीना हि वासना ।  
चैत्रज्ञानं तदुद्भूतज्ञानांशग्राह्यबोधकम् ॥ १७६ ॥  

ज्ञानत्वान्न भवेद् यद्वत् तस्य देहान्तरोद्भवम् ।  
एतयैव दिशा वाच्या शक्तिद्वयनिराक्रिया ॥ १७७ ॥  

प्रमाणान्तरसिद्धत्वा[4]देकत्रानेकशक्तता ।  
न त्वत्र कारणं तादृक् शक्तिभेदकृदस्ति ते ॥ १७८ ॥  

अत्रैव प्रयोगान्तरमाह—**ऐकरूप्येगे**त्यर्धेन । नीलबुध्योरिति धर्मित्वम्
परस्परेण भेद इति साध्यो धर्मः, नीलमिदम्—इति भेदोपलम्भनादिति हेतुः ।
अभेदसाधकस्य सहोपलम्भस्य, परोक्तस्य वा सहोपलम्भनियमादित्यस्यासिद्धतामने-
नाह । इदानीमेकविज्ञानसंबन्धिनोर्द्धर्मयोर्ग्राह्यग्राहकभावो नास्तीति यदुक्तम्, तत्र
प्रयोगमाह—**ज्ञानं स्वांशं न गृह्णातीति** । [5]ज्ञानं स्वांशं न गृह्णाति न वा स्वांशेन
गृह्यते ज्ञानोत्पत्तेः वासनावत् । श्लोके स्वशक्तिशब्देन वासनामाह । द्वयहीना
हीत्यनेन साध्यसद्भावेन सपक्षतां दर्शयति ।



प्रयोगान्तरमाह—**चैत्रज्ञानमिति** । चैत्रज्ञानं धर्मि, तदुद्भूतज्ञानांशग्राह्यबो-
धकं न भवतीति साध्यो धर्मः, ज्ञानत्वादिति हेतुः, देहान्तरोद्भवज्ञानवदिति
दृष्टान्तः । अभेदोऽपि ग्राह्यग्राहकयोरेवमेव निराकर्तव्य इत्याह—**एतयैव दिशे-**
त्यर्धेन । ज्ञानमात्मानं न गृह्णाति, ज्ञानादुत्पद्यमानत्वात् वासनावत् ॥



अस्मदर्शप्रतिभासबलेन त्वात्मग्राह्यग्राहकभावः, न तु ज्ञाने तथाविधप्रति-
भासोऽस्तीत्याह—**प्रमाणान्तरसिद्धत्वादिति** ॥



तस्मादुभयसिद्धत्वेन लाघवादिवशेन च विज्ञानस्यैवाकारो नीलपीतादि,
नार्थस्येति यदुक्तम्, तदयुक्तम्, [6]गृहीतमिदम्—इति प्रतिभासविरोधादित्याह—


[1]: ण विज्ञानात्. चौ. मु.

[2]: ग्राह्यत्व प्रति. चौ. मु.

[3]: हीना द्वि. चौ. मु.

[4]: दन्यत्रानेक. चौ. मु.

[5]: ज्ञानं....स्वांशेन. मा.

[6]: तृतीयमिदम्. म.

<pb n="283"/>

तस्मादुभयसिद्ध[1]त्वलाघवाद्यपरिग्रहः ।  
उपायत्वाच्च यत् तस्य [2]पूर्वं ग्रहणकल्पनम् ॥ १७९ ॥  

चक्षुरादीन्द्रियैरस्य[3] तदनैकान्तिकं भवेत् ।  
यदप्यप्रति[4]बन्धत्वादुत्पत्तौ गृह्यतामिति ॥ १८० ॥  

तत्रात्मना न[5] शक्यं तन्नान्योत्पत्ति[6]स्तदस्ति वा ।  
तेनैतत्कारणाभावात् तदानीं नानुभूयते ॥ १८१ ॥  

नान्यथा ह्यर्थसद्भावो दृष्टः सन्नुपपद्यते ।  
ज्ञानं चेन्नेत्यतः पश्चात् प्र[7]माणमुपजायते ॥ १८२ ॥  

न [8]चापि प्रतिबन्धेन केवलेनाग्रहो भवेत् ।  
विशिष्टकारणाभावेऽप्यर्थो नैवानुभूयते ॥ १८३ ॥  

**तस्मादि**त्यर्धेन । यदपि साकारत्वसिध्यर्थं प्रतिपत्तेः पूर्वं विज्ञानग्रहणमुक्तम्,
तस्यानैकान्तिकत्वमित्याह—**उपायत्वाच्चेति** । रूपादिप्रतिपत्तावुपायभूतान्यपि
चक्षुरादीनि रूपादिप्रतिपत्त्युत्तरकालं प्रतीयन्त इत्यर्थः ।



यदप्यप्रतिबन्धत्वादर्थग्रहणात् पूर्वमुत्पत्तिकाल एव ज्ञानस्य ग्रहणं प्राप्नो-
तीत्युक्तम्, तत्राप्याह—**यदप्यप्रतिबन्धत्वादिति** सार्धेन । विद्यमानमप्यर्थग्रहणात्
पूर्वं विज्ञानं प्रमाणाभावान्न प्रतीयत इत्यर्थः ॥



किं पुनस्तत्प्रतिपत्तौ प्रमाणम् । यदर्थग्रहणात् पूर्वं नास्तीत्युच्यते इत्या-
शङ्क्य प्रमाणमुपदर्शयितुमाह—**नान्यथा हीति** । दृष्टघटसद्भावान्यथानुपपत्या हि
तदवगम्यमानर्थग्रहणात् पूर्वमप्युत्पन्नं पश्चादेवावगम्यत इत्यर्थः ॥



वेद्यतार्थातिशयलक्षणास्य दृष्टा, न संवेदनविशिष्टता ; सर्वस्यार्थेन्द्रियमनः-
संनिकर्षे सत्यार्थस्यापि वेद्यतालक्ष[9]णपरोक्षरूपातिशयोऽस्ति यदुत्पन्नः ; अत्मनो
ऽप्यर्थातिशयान्यथानुपपत्तिगम्या यस्मिन् सति ज्ञातृता सञ्जायत इति प्रक्रिया ॥



न च सतः केवलेन प्रतिबन्धसद्भावेनाग्रहणम् ; ग्राहका[10]भावेऽप्यर्थो
नैवानुभूयत इत्याह—**न चेति** ॥


[1]: त्वल्लाघ. चौ. मु.

[2]: पूवग्रहण. चौ. मु.

[3]: अत्र. चौ. मु.

[4]: वद्धत्वात्. चौ. मु.

[5]: न शक्तत्व न. मा.

[6]: तदैव च. मा.

[7]: माणादुप. मा.

[8]: न चान्यप्रति मा

[9]: क्षणं परेक्ष. मा.

[10]: भावेह्यर्थः. मा.

<pb n="284"/>

[1]व्यापृतं चान्यसंवित्तौ ज्ञानं [2]नात्मानमृच्छति ।  
तेन प्रकाशकत्वेऽपि बोधायान्यत् प्रतीक्षते ॥ १८४ ॥  

ईदृशं वा प्रकाशत्वं तस्यार्थानुभवात्मकम् ।  
न चात्मानुभवोऽस्त्यस्येत्यात्मनो न प्रकाशकम् ॥ १८५ ॥  

सति प्रकाश[3]कत्वेऽपि व्यवस्था दृश्यते यथा ।  
रूपादौ चक्षुरादीनां तथात्रापि भविष्यति ॥ १८६ ॥  

प्रकाशकत्वं बाह्येऽर्थे शक्त्यभावात्तु नात्मनि ।  
[4]अन्येन ननु संवित्तावनवस्था प्रसज्यते ॥ १८७ ॥  

तत्र तत्र स्मृतिं दृष्ट्वा सर्वानुभव[5]कल्पनात् ।  
एकेन ह्यनुभूतत्वे सर्वं तत्रैव संभवेत् ॥ १८८ ॥  

तत्रापि स्मृतिरित्येतन्न लो[6]कानुगतं वचः ।  

यच्च “ज्ञानान्तरस्य चोत्पत्तिं प्रकाशो न प्रतीक्षते” इत्युक्तम्,
तत्राप्याह—**व्यापृतं चान्यसंवित्ताविति** । प्रकाशरूपमपि ज्ञानमन्यत्र व्यापृ-
तत्वान्नात्मानं गृह्णातीत्यर्थः ॥



अनात्मविषयं चैतस्य प्रकाशकत्वम्, नात्मविषयम्, यतः ‘नीलमिदम्’
इति प्रतिभासः, न पुनः ‘नीलमहम्’ इतीत्याह—**ईदृशमिति** ॥



दृष्टं च व्यवहितविषयप्रकाशकत्वमित्याह—**सति प्रकाशत्व इति** सार्धेन ।



यदि घटग्राहकमुत्पन्नं ग्राहकान्तरेण गृह्येत, तदा [7]ग्राहकेऽपि स्मरणद-
र्शनात् तदन्यथानुपपत्त्या घटग्राहकेऽपि ग्राहकान्तरकल्पनायामनवस्था स्यात् ।
तदुक्तम्— “ज्ञानान्तरेणानुभवेऽनिष्टा तत्रापि च स्मृतिः” इति । तदेतद्
दूषणायोपन्यस्यति स्म—**अन्येन न्विति** । यदा तु नीलमेवैकमुभयात्मकमुत्पद्यते,
तदास्मिन्नेव ज्ञाने ग्राह्यग्राहकाकारयोरुभयोरपि सम्भवे सति ग्राहकान्तराभावात्
नानवस्थेत्याह—**एकेन ही**त्यर्धेन ॥



तदेतत् प्रमाणाभावेन दूषयितुमाह—**तत्रापीति** ॥


[1]: व्यावृत्तं चान्यसंवृत्तौ. मा.

[2]: चात्मानम्. च. चौ. मु.

[3]: कत्वे च. चौ. मु.

[4]: अन्येन वानुभावेऽसावनवस्था. चौ. मु.

[5]: कल्पना. चौ. मु.

[6]: कानुमतम्. चौ. मु.

[7]: Omitted. ग्राहक. मा.

<pb n="285"/>
न हि विज्ञानसन्तानं कश्चित् स्मरति लौकिकः ॥ १८९ ॥  

घटादौ[1] च गृहीतेऽर्थे यदि तावदनन्तरम् ।  
अर्थापत्त्यावबुध्यन्ते विज्ञानानि पुनः पुनः ॥ १९० ॥  

[2]यावच्छमं ततः पश्चात् [3]तावन्त्येव स्मरिष्यति ।  
[4]तदाप्यकल्पितेऽप्येवं स्मृतिर्वन्ध्यासुतादिवत् ॥ १९१ ॥  

स्मृतिभ्रान्तिश्च याप्यत्र पश्चाज्ज्ञानेषु जायते ।  
तदैवार्थस्मृते[5]रेषां तज्ज्ञानादिप्रमाणता ॥ १९२ ॥  

[2]यावच्छमं च तद्बुद्धिस्तत्प्र[6]बन्धे च सत्यापि ।  
श्रमाद् रुच्यान्यसंपर्काद् विच्छेदो विषयेष्विव ॥ १९३ ॥  

यदि तावद् घटग्रहणसमनन्तरं तदन्यथानुपपत्त्या ग्राहकग्रहणं यावच्छमम्,
तावत्येव तदोत्तरकालं स्मरणमिति कानवस्थेत्याह—**घटादाविति** सार्धेन ।



अथ घटग्रहणसमनन्तरं घटग्राहके चार्थापत्तिर्नैवोत्पन्ना, तदोत्तरकालमन-
नुभूतस्य वन्ध्यासुतस्मरणतुल्यं स्मरणमित्याह—**तदाप्यकल्पितेऽपी**त्यर्धेन ॥



यत्तु—तत्रापि भवतु स्मरणाभिमानः ‘गृहीतो मया घटः’ इति घटवत्
ग्राहकस्यापि परामर्शात् इति, तदनुपपन्नम्; घटस्यैव तत्र स्मरणमनुभूतत्वात् ;
ग्राहकस्ये तु अनुभूतत्वेन घटस्मरणान्यथानुपपत्त्या ग्राहकग्रहणमेवेत्याह—<q>स्मृति-
भ्रान्तिश्चेति</q> ॥



ननु घटप्रतिपत्त्यन्यथानुपपत्त्या ग्राहककल्पनायां तत्सन्तानप्रतिपत्तौ सत्यां
विषयान्तरावगमो न स्यात् । तदुक्तम्— “विषयान्तरसञ्चारस्तदा न स्यात् स
चेष्यते[7]” इतीत्याशङ्क्याह—**यावदिति** । सत्यामपि ग्राहकसंवित्तौ [8]श्रमात् रुच्या
विषयान्तरसंपर्काद् वा विच्छेदो भविष्यति यथा नीलत्वज्ञानसन्ततावर्थस्य पीतज्ञान-
मित्यर्थः ॥


[1]: घटादावगृही. चौ. मु.

[2]: यावच्छ्रमम्. चौ. मु.

[3]: तावत्येव. चौ. मु.

[4]: तदात्वक. चौ. मु.

[5]: रेषा तज्ज्ञा. मा.

[6]: बन्धे महत्यपि. चौ. मु.

[7]: चेक्ष्यते. मा.

[8]: द्रूप्याद्विषया. मा.

<pb n="286"/>

तत्रापि स्मृतिरित्येषा प्रथमे प्रत्यये यदि ।  
तन्मात्रग्रहणादेव नानवस्था प्रसज्यते ॥ १९४ ॥  

स्मरणं त्वथ सर्वेषु [1]तत्सिद्ध्यै ग्रहणं तथा ।  
प्रमाणवत्त्वादायातः प्रवाहः केन वार्यते ॥ १९५ ॥  

अथ तान्याद्यविज्ञानविषयाणीति कल्प्यते ।  
नोत्तरोत्तरबुद्धीनां विशेष उपपद्यते ॥ १९६ ॥  

विज्ञानविषयत्वं च यस्य सर्वासु बुद्धिषु ।  
विषयज्ञानतज्ज्ञानविशेपस्तेन दुर्लभः ॥ १९७ ॥  

स्मरन् यथैव विज्ञानं निराकारं स्मरत्ययम् ।  
तथा स्मरन् [2]गृहीतार्थं निराकारतया स्मरेत् ॥ १९८ ॥  

अपि च, “तत्रापि च स्मृतिः” इति यदुच्यते, सा यदि घटग्राहक एव
तदन्यथानुपपत्तिकल्पितग्राहके तदा नानवस्थेत्याह—**तत्रापीति** । घटग्राहकस्मर-
णान्यथानुपपत्त्या घटग्राहकग्राहककल्पनायां नानवस्थेत्यर्थः ॥



अथ ग्राहकग्राहकेऽपि सर्वत्र [3]स्मरणम्, तदा यावत्स्मरणं ग्रहणकल्पनायां
नानवस्थेत्याह—**स्मरणं त्विति** ॥



अथ सर्वाणि स्मरणा[4]न्याद्यघटविषयग्राहकविषयाण्येव, न [5]ग्राहकग्राहक-
विषयाणि ; तदापि सर्वेषां घटग्राहकविषयैकत्वेन विशेषाभावः ; तदन्यथानुपपत्त्यैव
ग्राहककल्पनायां नानवस्थेत्याद्यमेव पक्षमुपसंहरति—**अथ तानीति** ॥



इदानीं विज्ञानयोरेव ग्राह्यग्राहकभावे तदुक्तमेव एकाकारविज्ञानपक्षे घट-
विज्ञानतज्ज्ञानयोर्विशेषो न प्राप्नोतीति दूषणमाह—**विज्ञानविषयत्वं चेति** । यस्यापि
सर्वमेवोपरितनं विज्ञानं [6]स्वकारणविज्ञानविषयमिष्यते, तस्यापि घटज्ञानतज्ज्ञानयो-
र्विशेषो न स्यात् घटज्ञानस्यापि कारणघटज्ञानग्राहकत्वेनेत्यर्थः ॥



ननु सत्यपि ग्राह्यग्राहकयोर्भेदे ‘नीलमिदम्’ इत्यत्र विवेकाभावात् साकारं
वस्तुज्ञानम्, निराकारोऽर्थः कस्मान्न भवतीत्याशङ्क्याह—**स्मरन् यथैव विज्ञान**-


[1]: तत्सिद्ध्या. मा.

[2]: गृहीत्वार्थम्. मा.

[3]: ग्रहणम्. मा.

[4]: न्यघट. मा.

[5]: Omitted. ग्राहक. मा.

[6]: नमगतकारण. मा

<pb n="287"/>

ज्ञानपृष्ठेन योऽप्यूर्ध्वं परामर्शो भवत्यसौ ।  
तस्यार्थेष्वभ्युपायत्वान्न[1] तदग्राह्यत्वकारितः ॥ १९९ ॥  

प्रत्यासन्नत्वसम्बन्धौ [2]ग्राह्यस्यासम्भवाच्च्युतौ ।  
विषयत्वेन वाप्येतौ स्तः किं देशाविभागतः ॥ २०० ॥  

अर्थाकारस्य योऽप्युक्तो मिथ्याज्ञानेष्वसम्भवः ।  
देशकालान्यथामात्रसम्भवः केपुचित् कृतः ॥ २०१ ॥  

प्रत्यक्षादन्यविज्ञानमतीतानागतैरपि ।  
जन्यतेऽर्थे भवन्तीषु [3]वासनास्वसतीपु वा ॥ २०२ ॥  

**मिति** । यद्यपि ‘नीलम्’ इत्यत्र विवेको नास्ति, अथाप्युत्तरकालं ग्राहकवन्निरा-
कारतया तस्य स्मरणाभावादर्थस्यैवायमाकारः, न ग्राहकस्येत्यर्थः ॥



यत् पुनरिदमुक्तम्—उत्तरकालम् ‘गृहीतो मया घटः’ इति विज्ञानपृष्ठेनैव
स्मरणाज्ज्ञानपृष्ठेनैंव पूर्वं ग्रहणं संजातम ; तत्र ज्ञानस्यैवायमाकार इति, तत्रा-
प्याह—**ज्ञानपृष्ठेनेति** । तत्रेदमेव तावद् वक्तव्यम्—विज्ञानपृष्ठेन स्मरणं नास्त्येव,
अर्थस्यैव तु तत्र स्मरणम् ; ग्राहकस्य तु तदन्यथानुपपत्त्या तदेव ग्रहणम् । भवतु
वोत्तरकालं ज्ञानपूर्वकमर्थस्य पर्यालोचनम् ; तथापि तदर्थग्रहणात् पूर्वं विज्ञानग्रहणं
न[4] साधयति, अन्यथोपपन्नत्वात् । यदर्थप्रतिपत्तावुपायत्वं तस्य, तत्कृतमित्यर्थः ॥



यत्तु— “प्रत्यासन्नं च सम्बन्धम्”—इत्युक्तम्, तत्राप्याह—<q>प्रत्यासन्न-
त्वसम्बन्धावि</q>त्यर्धेन । नीलादेरनात्मतया प्रतिभासमानत्वेन तयोरसम्भवादित्यर्थः ।
विषयत्वेन वा नीलस्य ग्राहकादनात्मभूतस्यापि तौ भविष्यतः, किमविभक्तदेशत्वेन ?
विषयत्वं च तत्र भासनादित्याह—**विषयत्वेने**त्यर्धेन ॥



यत् पुनरिदमुक्तम्—अर्थाभावेऽपि ‘रजतम्’ इत्याकारदर्शनात् कथमर्थ-
स्यायमाकारः इति तत्राप्याह—**अर्थाकारस्येति** । तत्राप्यनात्मैवाविद्यमानमा-
लम्बनमित्युक्तम् “सर्वत्रालम्बनं बाह्यम्” इत्यत्रेत्यर्थः ॥



अतीतानागतयोरप्यर्थयोरालम्बनत्वमुक्तम्— “एष प्रत्यक्षधर्मश्च” इत्यत्रे-
त्याह—**प्रत्यक्षादिति** ॥


[1]: न तु ग्राह्यत्व. चौ. मु

[2]: ग्राह्यत्वासम्भ. चौ. मु.

[3]: वासनासु सतीषु वा. मा.

[4]: Omiteed. न मा.

<pb n="288"/>

यः पुनर्नानुभूतोऽर्थो न वाप्यनुभविष्यते ।  
वासनाभावतस्तत्र तवाप्यनुभवः कथम् ॥ २०३ ॥  

विनैव[1] वासनातश्चेत् बुद्धिरुत्पद्यते ततः ।  
वासनाया निमित्तत्वमभ्युपेतं [2]विहन्यते ॥ २०४ ॥  

वासना चेद् भवे[3]दत्र सा च संवित्तिपूर्विका ।  
तथा सति च पूर्वत्र गृहीतः क्वाप्यसौ ध्रुवम् ॥ २०५ ॥  

एवं च [4]नैव वक्तव्यमत्यन्ताभवनं क्वचित् ।  
अन्यथानुपपत्त्या हि सिद्धा जन्मान्तरेऽस्तिता ॥ २०६ ॥  

दुष्टत्वेन च विज्ञानमन्यथापि व्यवस्थितम् ।  
पृथिव्यादिषु गृह्णीयादाकारं तन्निबन्धनम् ॥ २०७ ॥  

ननु स्वशिरश्छेदप्रतिभासं स्वप्नावस्खायां यद्विज्ञानमुत्पद्यते, तत्र कालत्रय-
शून्यस्य स्वशिरश्छेदनस्य कथमालम्बनत्वमित्युक्ते सत्येतदेव वक्तव्यम्—प्रतिभास-
मानस्यासतोऽप्यालम्बनत्वम्, अप्रतिभासमानस्य सतोऽप्यालम्बनत्वं न भवतीति ;
किमत्र कालत्रयसदसद्भावेन ? इति । अथ कालत्रय[5]शून्यालम्बनत्वमनुपपन्नम्,
तवापि तर्हि वासनाभावेनैवंविधज्ञानोत्पत्तिः कथमित्याह—**यः पुनरिति** ॥



तत्र यदि वासनाभावेनैवंविधज्ञानोत्पत्तिरिष्यते, तदा अनपेक्षितबाह्यार्थं
वासनाबलेन सर्वं विज्ञानमुत्पद्यते—इति प्रतिज्ञा हीयेतेत्याह—<q>विनैव वासना-
तश्चेदिति</q> ॥



अथैवंविधज्ञानोत्पादिका वासनास्त्येव—इत्युच्यते, तथा च सति विज्ञा-
नजन्यत्वेन तदन्यथानुपपत्त्या विज्ञानसद्भावे सति सिद्धा जन्मान्तरादिषु तस्यार्थस्य
सत्तेत्याह—**वासनेति** श्लोकद्वयेन ॥



दोषवशेन च विज्ञानमसत्त्वेनाप्यवस्थितमर्थं सत्त्वेनावभासयतीत्याह—
**दुष्टेति** ॥


[1]: विनापि. चौ. मु.

[2]: विरुध्यते. चौ. मु.

[3]: तत्र. चौ. मु.

[4]: नैव वक्तव्यमत्यन्तभवनम् चौ. मु.

[5]: झून्यत्वाल. मा.

<pb n="289"/>

तान्यपास्य तु नैवार्थे क्वचिदाकारकल्पना ।  
न ज्ञानं ह्यनुप[1]ष्टम्भमात्मानं लब्धुमर्हति ॥ २०८ ॥  

विज्ञान[2]स्यैव चाकारो यद्येषोऽन्ये च कल्पिताः ।  
विशेषः कोऽत्र येनायमत्यन्तासन्नितीष्यते ॥ २०९ ॥  

तस्माद् भ्रान्तिरपि [3]त्वेषा कल्पयन्त्यर्थमेव नः ।  
कल्पयत्यन्यथासन्तं न त्वात्मानं व्यवस्यति ॥ २१० ॥  

ततश्च बाधकज्ञानाद् वाचोयुक्तिरियं भवेत् ।  
अर्थेऽन्यथापि सत्येष धियाकारः प्रतीयते ॥ २११ ॥  

ननु दोषवशेनात्मैवायं नीलपीतादिरनात्मतयावभासते—इत्येवं कस्मान्न
भवतीत्याशङ्क्याह—**तान्यपास्ये**त्यर्धेन । अनात्मैव नीलपीतादिरनात्मत्वेनावभासते,
न तु पृथिव्यादीन्यपास्य ग्राहकमात्रात्मायं नीलपीतादिरनात्मतयावभासत इत्यर्थः ।
किं पुनर्विपरीतख्यातिविशेषे प्रमाणमित्याह—**न ज्ञानमि**त्यर्धेन । यतो न
विज्ञानमालम्बनकारणोपष्टम्भेन विनोत्पद्यते ; न चात्मन एवात्मनि कारणत्वम्,
स्वात्मनि क्रियाविरोधादित्यर्थः ॥



भवतु वा शुक्तिकादिषु रजतज्ञानमात्मालम्बनम्, बाधकप्रत्ययात् ; तदभावे
तु ‘रजतम्’ इति विज्ञानम[4]नात्मतया रजतमवभासयत् नात्मालम्बनमिति शक्यते
वक्तुम् । बाधकप्रत्ययाभावेन च वत्यर्थः कल्प्यमानो रजतस्वरूपेऽपि स्यात् ।
यदापि सर्वत्रानपेक्षि[5]बाह्यार्थमालम्बनं तदापि सदालम्बनासदालम्बनविभागो न
स्यादित्याह—**विज्ञानस्येति** ॥



यतो बाधकप्रत्ययावसेया विपरीतख्यातिः, स चावभासितस्याभावमाहे-
त्याह—**ततश्च बाधकज्ञानादिति** ॥


[1]: अनुपलब्धमा. मा.
अनवष्टम्भमा. चौ. मु.

[2]: स्यैव वा कार्यम्. चौ. मु.

[3]: त्वेषाम्. चौ. मु.

[4]: ज्ञानमात्मतया. मा.

[5]: तया बाह्यार्थ. मा.

<pb n="290"/>

द्वि[1]चन्द्रादिष्वपि त्वेवं तारकादिमतौ तथा ।  
स्त्रीत्वाद्यन्यत्र दृष्टं स्यात् कथंचिद् वेह संभवेत् ॥ २१२ ॥  

शब्दमात्रप्रतीत्या वा [2]दृष्टैर्वा कैश्चिदिङ्गनात् ।  
संस्त्यानप्रसवस्थानैर्यथा पातञ्जले मते ॥ २१३ ॥  

तेन लिङ्गत्रयस्या[3]पि सम्भवः स्यात् प्रमाणवान् ।  
अपेक्षाभेदतश्चात्र विरोधोऽपि न [4]युज्यते ॥ २१४ ॥  

कुणपादिमतौ चैवं सार्वरूप्ये व्यवस्थिते ।  
वासनाः सहकारिण्यो व्यवस्थाकारदर्शने ॥ २१५ ॥  

स्वप्रत्ययानुकारो हि बह्वाकारेषु वस्तुषु ।  
निर्द्धारणे भवेद्धेतुर्नापूर्वाकारकल्पने ॥ २१६ ॥  

तस्माद् यथा शुक्तिकायां रजतज्ञानमनात्मालम्बनम्, एवं चन्द्रे द्वित्वप्रति-
भासं विज्ञानम्, तारकादौ च लिङ्गप्रतिभासं विज्ञानत्रयमित्याह—**द्विचन्द्रादिष्वि-**
त्यर्धेन । अथवान्यदृ[5]ष्टलिङ्गत्रयसमारोपेण तारकादौ लिङ्गत्रयप्रतिभासं विज्ञान-
मुत्पद्यत इत्याह—**स्त्रीत्वाद्यन्यत्र दृष्टं स्यादिति** । अन्येषां दर्शनम्—अस्त्येव
तारकादौ लिङ्गत्रयसद्भावः परमार्थेनैव सत्यशब्दसनधिगम्यत्वेन दृष्टसंस्त्या[6]नादि-
लिङ्गत्रयगम्यत्वेन वा प्रत्यक्षेण न प्रतीयत इत्याह—**कथंचिदि**त्यादिना पादन्यूनेन
श्लोकद्वयेन । संस्त्यानप्रसवाद्यपेक्षया विरोधोऽपि नास्तीत्याह—**अपेक्षाभेदतश्चे-**
त्यर्धेन ॥



एवमेव कुणपादावपि, सर्वात्मके तस्मिन् वासनासहकारिणी परिव्राट्-
कामुकशुनां व्यवस्थितार्थप्रतीतिरित्याह—**कुणपादिमतौ चेति** ॥



अनेकाकारवस्तुनि व्यवस्थिताकारोपलब्धिर्दृष्टा वासनावशेन, न त्वविद्य-
मानमेवार्थमवभासयति वासनेत्याह—**स्वप्रत्ययानुकार इति** । स्वप्रत्ययानुकार-
शब्देन वासनामाह ॥


[1]: दिमतिष्वेवम्. चौ. मु.

[2]: दृष्टेर्वा. मा.

[3]: स्यात्र सद्भावः. चौ. मु.

[4]: विद्यते. चौ. मु.

[5]: दृष्टि. मा.

[6]: स्त्यानगतिलिङ्ग. मा.

<pb n="291"/>

[1]तथा दीर्घघटत्वादौ भिन्नापेक्षानिबन्धना ।  
आकारभेद[2]संवित्तिरविरुद्धा भविष्यति ॥ २१७ ॥  

नानेकाकारसंवित्तेर्निराकारत्वकल्पना ।  
युक्ता प्रतीतिभेदात् तु[3] बह्वाकारत्वसम्भवः ॥ २१८ ॥  

संवित्ते[4]श्च विरुद्धानामेकस्मिन्नाप्यसम्भवः ।  
एकाकारं भवेदेकमिति नेश्वरभाषितम् ॥ २१९ ॥  

ननु एकस्मिन् वस्तुनि ‘रजतमिदम् नेदं रजतम्’ इति भावाभावप्रति-
भासं विज्ञानद्वयमुत्पद्यते ; न चैकस्य परस्परविरुद्धानेकाकारता युक्ता । तस्माद्
विज्ञानमेवैकं रजताकारमपर[5]मरजताकारमिति । तदनुपपन्नमित्याह—<q>नानेकाकार-
संवित्तेरिति</q> । अयमभिप्रायः—किमेकस्य भावाभावारूपतयाव[6]गमोऽस्ति, उत
नास्ति ? यदि तावदस्ति, किमिति तर्हि एकस्य भावाभावरूपता नोपपद्यते ?
एका[7]कारताप्येकस्यावगमनिषेधेनैव, नैकत्वनिबन्धना । अथ नास्ति, अनवगमादेव
तर्ह्येकस्मिन् भावाभावयोर्नास्तित्वम्, नैकत्वेनेत्यर्थः ॥



ननु परस्परविपर्ययात्मकत्वे भावाभावयोर्विरोधात् कथमे[8]कत्र निवेश
इत्याशङ्क्याह—**संवित्तेश्चे**त्यर्धेन । अवगमानवगमौ विरुद्ध[9]त्वाविरुद्धत्वे कारणम् ; स
चायमवगमोऽस्ति ‘रजतमिदम्, नेद रजतम्’ [10]इतीति न तदाकारयोर्भावाभा-
वयोर्विरुद्धता ; भावयोरपि रूपरसयोरेकत्र प्रतीतेरविरोधो न भावत्वेन ; छायातपयो-
रप्येकत्राप्रतीतेर्विरोधो न छायातपत्वेनेत्यर्थः । अवगमैकनिबन्धनं च वस्तुत्व-
मित्यनुपासितगुरुं प्रबोधयितुमाह—**एकाकारं भवेदेकमिति** । अथाप्येकस्यानेका-
कारता नोपपद्यते, अनेकाकारतावगमात् तर्ह्यनेकत्वमेवास्तु ; न चैकत्वं धर्मिणः
कथितम् । अथैकत्वावगमादेकत्वं धर्मिणः, अवगमनिबन्धनैव तर्ह्येकस्यानेकाकारता
किमिति परित्यज्यते ? यदि ह्येकम्—इदमेकाकारम्, इदमनेकाकारम् इति,


[1]: श्लोको न दृश्यते व्याख्य. च. मा.

[2]: संपत्तिः. चौ. मु.

[3]: बाह्याकारत्व. मा.

[4]: वित्तेश्चाविरुद्धानामेकस्मिन्नप्य. चौ. मु.

[5]: अपरं रजता. मा.

[6]: गमात्युत. मा.

[7]: काराप्येक. मा.

[8]: विशेषः. मा.

[9]: त्वाद्विरुद्ध. मा.

[10]: इति सतदा. मा.

<pb n="292"/>

तथैव तदुपेतव्यं यद् यथैवोपलभ्यते ।  
न चाप्यैकान्तिकं तस्य स्यादेकत्वं च वस्तुनः ॥ २२० ॥  

तस्माद् देशादिसद्भावनिमित्तैः प्रत्ययैः पृथक् ।  
वस्त्वाकाराः प्रतीयेरन् उद्भवाभिभवात्मकाः ॥ २२१ ॥  

युगपद् ग्राहकाणां च यो यदाकारवाचिनम् ।  
शब्दं स्मरति [1]तस्यासावाकारः संप्रतीयते ॥ २२२ ॥  

नित्यं सस्तु यथा लोके रूपादिषु घटे पृथक् ।  
चक्षुरा[2]द्यनुरोधेन संवित्तिर्व्यवतिष्ठते ॥ २२३ ॥  

एवमेव घटत्वादौ सर्वान् प्रति भवत्यपि ।  
वाचकस्मृतिभेदेन संवित्तिर्व्यवतिष्ठते ॥ २२४ ॥  

तदा कः प्रद्वेषः कुतार्किकाणाम् ? यदा विज्ञानस्यापि साकारतावसेयैवेत्याह—
**न चापि**त्यर्धेन ॥



यदि तर्हि रजतं सदसदात्मकमपरोऽक्षं वस्तु ज्ञेयाद्यनेकाकारं च घटादि,
रजतावगमकाले तदभावावगमोऽपि प्राप्नोति ; सदंशावगमकाले च ज्ञेयत्वाद्यव-
[3]गमोऽपि घटादावित्याशङ्क्याह—**तस्माद्देशादिसद्भावनिमित्तैरिति** ॥



तत्र तावद् दिङ्मोहादावस्त्येव भावग्रहणवेलायामेवाभावग्रहणम् । यत्रापि
शुक्तिकादौ नास्ति, तदाप्युद्भवाभिभवदेशादिसहकारिनिमित्तम ; यत्रापि घटादौ
युगपत् सज्ज्ञेयाद्यनेकाकारोद्भूतिरेकाकारोपलब्धिवेलायामेव प्रतिपत्यन्तरैराका-
रान्तरस्य प्रतीयमानत्वेन, तत्रापि शब्दस्मरणस्य सहकारिभेदेन व्यवस्थिताकारो-
पलब्धिरित्याह—**युगपद् ग्राहकाणां चेति** ॥



दृष्टान्त[4]रूपे गन्धरसात्मके वस्तुनि चक्षुराद्युपायभेदेन रूपाद्युपलब्धिव्यवस्थे-
त्याह—**नित्यं सत्सु यथा लोक इति** ॥



दार्ष्टान्तिके योजयितुमाह—**एवमेवेति** ॥


[1]: तेनासौ. चौ. मु.

[2]: द्यवरोधेन. मा.

[3]: गमेऽपि. मा.

[4]: रूपस्य. गन्ध. मा.

<pb n="293"/>

तस्माद् बहि।स्थि[1]तोऽर्थात्या नराणां चक्षुरादिभिः ।  
प्राप्य वाप्राप्य वा बुद्धेर्विषयत्वेन कल्प्यते ॥ २२५ ॥  

वदन्ति लोकिका यच्च यादृग्ज्ञानं तथा बहिः ।  
तेऽपि न[2] ज्ञानसंवित्त्या तथार्थं प्रतिज्ञानने ॥ २२६ ॥  

ग्राहकत्वेन विज्ञानं यथार्थं नः समर्पयेत् ।  
तादृगर्थः स इत्येवं तेपां [3]वाक् तदुपायतः ॥ २२७ ॥  

लौङ्गिकासत्त्वमप्राप्तैर[4]तो बाह्यार्थवादिभिः ।  
ज्ञानानुभवमुत्क्रम्य बाह्य एव [5]प्रयत्यते ॥ २२८ ॥  

यथा लोकेन[6] तद्वद्धि वाच्यमेतत् परीक्षकैः ।  
न यादृगन्तराकारस्तादृग् बाह्यो वि[7]कल्प्यते ॥ २२९ ॥  

उत्पद्यमाना गृह्येत धीरर्थग्रहणे यदि ।  

प्रकरणार्थमुपसंहरति—**तस्मादिति** ॥



यत् पुनरिदमुक्तम्—“नीलोऽर्थोऽयं प्रपन्नो मे तद्रूपा जायते मतिः”
इत्येवं वदन्तो लौकिका विज्ञानमेव साकारं प्रत्यक्षमभ्युपगच्छन्ति—इति, तत्रा
प्याह—**वदन्ति लौकिका यच्चे**त्यादिना श्लोकद्वयेन ॥



यस्मान् नीलकर्मकोऽवगमो ज्ञानस्वरूपातिक्रमेण बाह्य एवार्थः प्रतीयत
इत्याह—**लैङ्गिकासत्त्वमिति** ॥



प्रत्यक्षादिसमर्थितं च परीक्षकैरभ्युपगन्तव्यन् ; न पुनरनात्मावभासेऽप्या-
त्मैवालम्बनमित्याह—**यथा लोकेनेति** । लोकशब्देन प्रत्यक्षमाह । यथा प्रत्यक्षेण
समर्थितम्, तथाभ्युपगमनीयमित्यर्थः ॥



एवं तावत् प्रमाणार्थम्—“स्यादेवम्” इत्यादिना “बुध्यन्तरकालमव-
स्थास्यते”—इत्येवमन्तं भाष्यं व्याख्यायाधुना—उत्पद्यमानैवासौ ज्ञायते, “ज्ञापयति
च” इत्यादि पूर्वपक्षभाष्यमाक्षिपन्नाह—**उत्पद्यमानेति** त्रिपाद्या । यदि चोत्पद्य-


[1]: स्थितोऽप्यात्मा. चौ. मु.

[2]: ते पुनर्ज्ञान. चौ. मु.

[3]: वा तदुपाय. चौ. मु.

[4]: रेतैर्बाह्या. चौ. मु.

[5]: प्रतीयते. चौ. मु.

[6]: च तद्बुद्धिः चौ. मु.

[7]: ह्येऽवकल्पते. चौ. मु.

<pb n="294"/>
पूर्वपक्षस्य किं सिद्धं कथं चार्थान्तरं वदेत् ॥ २३० ॥  

बाह्यार्थवादिनं ब्रूते भवान् किं नैवमिच्छति ।  
प्रतिबन्धो न तस्यास्ति गृह्णात्यर्थान्तरं यदा ॥ २३१ ॥  

उत्तरं ग्राहकाभावाल्लिङ्गाभावाच्च नास्ति नः ।  
तदाग्रहणमित्येतदन्यतर्केषु चोद्य[1]ते ॥ २३२ ॥  

तेषु [2]सर्वेषु विज्ञानमर्थकालेऽवगम्यते ।  
तथा सत्यर्थनाशः स्यादित्येतदुपदिश्यते ॥ २३३ ॥  

मानैव बुद्धिरर्थग्रहणसमकालमेव गृह्यते, तथापि नैवार्थस्याभावः सिध्यतीत्यर्थः ।
कथं च पूर्वपक्षवादी विज्ञानव्यतिरिक्तमर्थं ब्रूयादित्याह—<q>कथं चार्थान्तरं
वदेदिति</q> ॥



एवमाक्षिप्तं पूर्वपक्षभाष्यं समर्थयितुमाह—**बाह्यार्थवादिनमिति** । न ह्यत्र
पूर्वपक्षवादी स्वाभिप्रायेणैतद् ब्रवीति । किं तर्हि ? सिद्धान्तवादिनमेवं पृच्छति—
किमित्यर्थग्रहणकाल एव बुद्धेर्ग्रहणं नेच्छसि ; अर्थसद्भावाद्धि प्रयोजनम् । न च
[3]यदार्थमवगमयति तदेयं केनचित् प्रतिबद्धेत्यर्थः ॥



“तन्न ; न ह्यज्ञातेऽर्थे कश्चिद् बुद्धिमुपलभते” इति सिद्धान्तभाष्यम् ।
तद् व्याचष्टे—**उत्तरं ग्राहकाभावादिति** पादत्रयेण । अर्थग्रहणं हि लिङ्गभूतम्-
न्यथानुपपद्यमानं वा बुद्धेर्ग्राहकं प्रमाणमुपजनयति । तच्चोत्तरकालमर्थग्रहणादुत्पद्यते,
न पूर्वम्, नाप्यर्थग्रहणसमकालमित्यर्थः । वृद्धनैयायिकाभिप्रायेण वा पूर्वपक्षवादी
चोदयतीत्याह—**अन्यतर्केषु चोद्यत** इत्यादिपादत्रयेण । त एवमाहुः—उत्प-
द्यमानैव सार्थमवगमयति आत्ममनःसंयोगजेन प्र[4]त्यक्षेण स्वयं च सुखादिवदव-
गम्यते इति । किमित्यन्यबाह्यार्थवैलक्षण्येनार्थग्रहणोत्तरकालमेव बुद्धेर्ग्रहणमाश्रि-
तमित्यर्थः । एवं त्वभ्युपगम्यमाने निराकारत्वावगमाभावेन विज्ञानस्यैव साकारता-
यामर्थस्य नाश एव प्राप्नोतीति तदर्थमन्यबाह्यार्थवैलक्षण्येनार्थग्रहणोत्तरकालं बुद्धे-
र्ग्रहणमुपदर्शयति “न ह्यज्ञाते” इत्यादिभाष्येणेत्याह—**तथा सती**त्यर्धेन ॥


[1]: चोच्यते. चौ. मु.

[2]: तर्केषु. चौ. मु.

[3]: यथार्थम्. मा.

[4]: त्यक्षेण....दिव. मा.

<pb n="295"/>

नन्वित्येतदसम्बद्धं परेष्टस्यैव चोदनात् ।  
पौर्वापर्यवि[1]भागश्च प्रागुक्तेन विरुध्यते ॥ २३४ ॥  

क्षणिकत्वेन [2]युक्तस्य ज्ञातत्वमथ चेत् तदा ।  
भूतकालाश्र[3]याद् ब्रूयाद् वृथोक्तस्य पुनर्वचः ॥ २३५ ॥  

अत्रापि न स्वसिद्धान्तमूचे [4]वाक्यात् परस्य तु ।  
भ्रान्तत्वादन्यथा पक्षं गृहीत्वेति स्म पृच्छति ॥ २३६ ॥  

सहोत्पत्यु[5]पलब्धी हि ज्ञानस्यै[6]कान्ततान्विते ।  

“ननूत्पन्नायामेव बुद्धौ ‘ज्ञातोऽर्थः’ इत्युच्यते, नानुत्पन्नायाम्”—इति
पूर्वपक्षभाष्यम् ; तदाक्षिपन्नाह—**नन्वित्येतदिति** । इष्टमेवैतत् सिद्धान्तवादिनो
बुद्धावुत्पन्नायामर्थो गृह्यत इति । परेष्टस्यैव परिचोदनादसम्बद्धम् । विरुध्यते चायं
पौर्वापर्यविभागः पूर्वपक्षवादिनः—पूर्वं बुद्धिरुत्पद्यते पश्चात् ज्ञातोऽर्थ इति,
प्राक् पूर्वपक्षवाद्युक्तेनैव यौगपद्येन—“उत्पद्यमानैवासौ ज्ञायते, ज्ञापयति चार्था-
न्तरं प्रदीपवत्” इत्यनेनेत्यर्थः ॥



यदि कश्चिदविरोधं ब्रूयात्—अनेनापि यौगपद्यमेवोक्तम् इति ; यतो
“ज्ञातः” इति निष्ठया भूतकालतैव धात्वर्थस्योक्ता । एतदुक्तं भवति—ज्ञानोत्प-
त्तिकाल एव ज्ञातोऽर्थः, उपपद्यते पश्चात्[7] ‘ज्ञातोऽर्थः इति’ इति । उपपद्यते
चैतत् ; अन्यथा क्षणिकत्वे विज्ञानमुत्पत्त्युत्तरकालमसत्त्वात् कथं गृह्णातीति । तान्
प्रत्याह—**क्षणिकत्वेनेति** । तेनैव तर्हि गतत्वात् । पूर्वपश्चाच्छब्दौ चात्रानुपप-
न्नावेवेत्यर्थः ॥



एवमाक्षिप्तं समर्थयितुमाह—**अत्रापि नेति** । अत्रापि पूर्वपक्षवादी सिद्धा-
न्तेन पौर्वापर्यमाह, न [8]तत्रैव, वादिनोऽर्थस्याभावात् । “ज्ञाते त्वर्थेऽनुमानादव-
गच्छति” इति सिद्धान्तवचनादर्थग्रहणोत्तरकालमेतस्य ज्ञानमुत्पद्यत इति भ्रान्त्या-
न्यथार्थं गृहीत्वा सिद्धान्तवादिनमेवं पृच्छतीत्यर्थः ॥



किंनिमित्तमिति चेदित्याह—**सहोत्पत्त्युपलब्धी इति** ॥


[1]: मागोऽपि. चौ. मु.

[2]: युक्तं स्यात्. चौ. मु.

[3]: श्रयान्ब्रू. मा.

[4]: व्याजात्. चौ. मु.

[5]: पलब्धाहि. चौ, मु.

[6]: कान्ततः स्थितिः. चौ. मु.

[7]: श्चाच्चाज्ञातोऽर्थइतीत्युपपद्यते. मा.

[8]: तत्रैकवादिगः. मा.

<pb n="296"/>
प्रागूर्ध्वं वार्थसंवि[1]र्त्तर्यु[2]गपद् वेति चिन्त्यते ॥ २३७ ॥  

एष चार्थस्य [3]संवित्तेः पश्चाज्ज्ञानाबोधनम् ।  
[4]ब्रवीति नूनमेतस्य पश्चादुत्पद्यतेऽपि तत् ॥ २३८ ॥  

न चैतच्छक्यते तस्मादुत्पत्तेरपकर्षणम् ।  
करोमि तावत् तत्काला संवित्तिरपि सेत्स्यति ॥ २३९ ॥  

प्राक् च तद्ग्रहणे सिद्धे बाह्याभ्यन्तरयोर्ध्रुवम् ।  
विवे[5]कादर्शनं तस्मादिदं पूर्वं च चोदितम् ॥ २४० ॥  

युगपद् गृह्यमाणेऽपि नाकारोऽर्थस्य लक्ष्यते ।  
तस्मादर्थस्य संवित्तिः पूर्वं यत्नेन साध्यते ॥ २४१ ॥  

प्रकाशस्वभावत्वेन विज्ञानं यदैवोत्पद्यते तदैव गृह्यत इत्यत्र तावदव[6]सितो
वाद एव; इहोत्पत्त्युपलब्धी विज्ञानगते अर्थग्रहणात् पूर्वमुत्तरकालं सहैव वेति
विवादः ।



भवतु विज्ञानगतयोरुत्पत्त्युपलब्ध्योरेककालत्वम् ; तत्र अर्थग्रहणोत्तरकालमेव
सिद्धान्तवादिना ज्ञानोत्पत्तिरुक्तेति कुतोऽवगम्यत इत्याशङ्क्याह—**एष चे**त्या-
दिना **विवेकादर्शमि**त्यन्तेन । प्रकाशस्वभावतया विज्ञानस्योत्पत्तिग्रहणयोरेक-
कालत्वमवगतम् । सिद्धान्तवादी चार्थग्रहणोत्तरकालं व्रवीतीति नूनमेतस्य पश्चा-
दुत्पद्यते तदिति । न चैतत् प्रमाणवत्, अर्थग्रहणस्य विज्ञानाधीनत्वात् ; तेनार्थ-
ग्रहणात् पूर्वं विज्ञानमुत्पद्यते इत्येतत् तावत् साधयामि । उत्पद्यते चेदर्थग्रहणात्
पूर्वं प्रकाश[7]स्वभावत्वेन गृह्येत ; निराकारस्तु तस्यावगमो नास्तीति विज्ञानस्यैवा-
कारो नीलपीतादिरनात्मतयावभासत इति पूर्वपक्षार्थः । तदुक्तम्—“प्रागूर्ध्वं
ग्रहणादिषु” इति । “उत्पद्यमानैवासौ”—इत्यत्राप्यनेनैवाभिप्रायेण पूर्वपक्षवादी
सिद्धान्तवादिनं पृष्टवान् । युगपद् ग्रहणेऽपि विवेकाभावेन विज्ञानस्यैव साकार-
तायामर्थस्याभाव इत्याह—**तस्मादि**त्यादिना **लक्ष्यत** इत्यन्तेन ।



यत एवमुभयपक्षेऽप्यर्थस्य नाशः, तस्मात् सिद्धान्तवादिना विज्ञानात्
पूर्वमर्थग्रहणं साधनीयमित्याह—**तस्मादर्थस्य संवित्तिरि**त्यर्धेन ॥


[1]: संपत्तेः. चौ. मु.

[2]: युगपच्चेति. मा.

[3]: संपत्तेः. चौ. मु.

[4]: ब्रवीतु. चौ. मु.

[5]: कादर्शनात्. मा.

[6]: सितं वाद एव होत्पत्त्यु. मा.

[7]: भावो न X X तत्त्वाव. मा.

<pb n="297"/>

यस्त्वेतस्योत्तरो ग्रन्थः प्रागेवासौ निरूपितः ।  
[1]न त्वेतत् साधनं साक्षात् पूर्वं बुद्धेरबोधने ॥ २४२ ॥  

न परामृश्यतेऽर्थात्मा ज्ञातोऽप्यज्ञातवद्यतः ।  
तस्मा[2]दग्रहणं पूर्वं बुद्धेः किं केन सङ्गतम् ॥ २४३ ॥  

अतः पूर्वोपलब्ध्या यो बुद्ध्याकारोऽत्र वाञ्च्छितः ।  
तन्निराकरणेनैव फलत्वाद् ग्रन्थवर्णना ॥ २४४ ॥  

कामं बुद्धेरिति त्वेतदर्थाधीनत्वमुच्यते ।  

अत्र सिद्धान्तभाष्यम्—“सत्यं पूर्वं बुद्धिरुत्पद्यते, न तु पूर्वं ज्ञायते ;
भवति हि कदाचिदेतत्” इत्यादि ; तदेतत् “न पूर्वं ज्ञायते बुद्धिः”—इत्यत्र
व्याख्यातमेवेति न व्याख्यायत इत्याह—**यस्त्वेतस्योत्तरो ग्रन्थ** इत्यर्धेन ।
तदेतदाक्षिपन्नाह—**न त्वेतत्साधनमि**त्यादिना सार्धेन श्लोकेन । यस्मादुत्तरकालं
नीलादिग्राह्यस्मरणाभावेऽपि ग्राहकं स्मर्यते, तस्मादर्थग्रहणात् पूर्वं न गृह्यत इति
**किं केन सङ्गत**मिति ॥



तदेतत् पूर्वं समर्थयितुमाह—**अतः पूर्वोपलब्ध्या य इति** । पूर्वोप[3]ल-
ब्धिफलनिराकरणद्वारेण पूर्वोपलब्धिं निराकरोति । साकारता हि ज्ञानस्य
निराकारत्वावसायाभावेन पूर्वोपलब्धः फलम्, इदं नीलपीताद्याकारतां निराक-
रोति ; विज्ञानस्य यदि स्यात्, नीलपीतादिपरामर्शाभावेन ग्राहकपरामर्शो न
स्यात्, अस्ति च । तदुक्तम्—“न स्मराप्ति मया कोऽपि” इति ॥



एवमनुपपन्नं भाष्यमाशङ्क्य व्याचष्टे—**काममित्यर्धेन** । “काममेकरूपत्वे”
इत्यादि सिद्धान्तभाष्यम् । तस्यायमर्थः-एकाकारोपलम्भनाकल्पनायां[4] परोक्षत्वेन
बुद्धेरेवाभावः, न त्वर्थस्य प्रत्यक्षस्य इति । तदनुपपन्नमिव दृश्यते ; यतोऽर्थ-
प्रत्यक्षतैव बुद्धिसद्भावे प्रमाणम् । सा चेदभ्युपगता, कथं बुद्धेरभावः ? सत्यम्—
अर्थसद्भावाभ्युपगमे कथं बुद्धेरभावः । तदन्यथानुपपत्तिगम्या हि बुद्धिः कथमर्थं


[1]: नन्वेतत्. चौ. मु.

[2]: तस्मान्न. ग्रहणम्. चौ. मु.

[3]: लब्धिनिराकरण. मा.

[4]: नायापरोज्ञानेन बुद्धेरवभासः, मा.

<pb n="298"/>
न चार्थरूपाद् भेदेन धियामस्ति निरूपणम् ॥ २४५ ॥  

पररूपनिरूप्यं च न मेयं मृगतोयवत् ।  
[1]असद्ग्राह्यानुसारेण ज्ञानसंवेद्यता तव ॥ २४६ ॥  

स्वच्छत्वा[2]च्च स्वरूपस्य कल्पिता ग्राह्यता धियाम् ।  
वासनोपप्लवात् तेन न मेयं पारमार्थिकम् ॥ २४७ ॥  

निमित्तनियतत्वं तु समानमुभयोरपि ।  
निजशक्त्यनुसारित्वाज्ज्ञानबाह्यर्थवादिनोः ॥ २४८ ॥  

तन्त्वर्थैरपि कस्माद् वः क्रियते केवलः पटः ।  

विनाशयेदिति बलादद्वैतापत्तिरप्रमाणवती । अथाद्वैतेन वः कृत्यम्, तथापि
तदधीनत्वेन परोक्षत्वेन [3]वरं बुद्धेरेवाभावः इति तात्पर्यम् ।



“न [4]चार्थव्यपदेशमन्तरेण बुद्धेरुपलम्भः”—इति सिद्धान्तभाष्यम् ।
तदिदं माध्यमिकदर्शनेऽपि ज्ञानस्य प्रत्यक्षतां निराकरोतीत्याह—**न चेति** सार्धेन
श्लोकद्वयेन । स्वप्रकाशमपि विज्ञानं नीलपीताद्याकारतयैव प्रकाशते । न च
भवत्पक्षे नीलपीताद्याकारता विज्ञानस्य पारमार्थिकीति । अनुभवैकमा[5]त्ररूपं तु
ज्ञानमनीलमपि वासनाबलेन नीलतयावभासते । न च काल्पनिकेन रूपेणावभास-
मानस्य प्रत्यक्षता ऊषरस्येव सलिलरूपतेत्यर्थः ॥



“अपि च, नियतनिमित्तः”—इत्यादि भाष्यम् । तस्यायमर्थः-नियतस्तावत्
कार्यकारणभावोऽवगम्यते ; स बुद्धिमात्रपक्षे न स्यात् । किमिति तन्तुबुद्धिः
पटबुद्धिमेव जनयति, न घटबुद्धिमिति ? तदेतदाक्षिपन्नाह—<q>निमित्तनियतत्वमि-
त्यादिना</q> श्लोकपञ्चकेन । तन्तवोऽपि तन्तुषु बुद्धिवत् कस्मात् [6]पटतयैव ज्ञानं
जनयन्ति, न घटतया ? स्वाभाविकशक्तिवशेन तन्तवः पटमेव जनयन्ति, न
घटम् । हन्त ! तर्हि स्वाभाविकशक्तिवशेन तन्तुबुद्धिरपि पटबुद्धिमेव जनयिष्यति,
न घटबुद्धिम् । एवमुभयोः साम्ये सति नैकश्चोदयितव्य इत्यर्थः ॥


[1]: अस्मद्ग्राह्य. मा.

[2]: स्वच्छत्वात्तु. चौ. मु.

[3]: परम्. मा.

[4]: च व्यभिचारम. मा.

[5]: मात्रं रूपं तु. मा.

[6]: पट एव. मा.

<pb n="299"/>
नारभ्यते घटः किं तैर्मृत्पिण्डार्थेन वा पटः ॥ २४९ ॥  

तन्तुमृत्पिण्डविज्ञाने ह्यनुयोज्ये मते यदि ।  
अर्थपर्यनुयोगोऽपि तद्वदेव प्रसज्यते ॥ २५० ॥  

अर्थारम्भव्यवस्था चेत् सामर्थ्यनियमाश्रयात्[1] ।  
ज्ञानारम्भव्यवस्थायां सामर्थ्यं केन वार्यते ॥ २५१ ॥  

तस्माद् यत्रोभयोर्दोषः परिहारोऽपि वा समः ।  
नैकः पर्यनुयोक्तव्यस्तादृगर्थविचारणे ॥ २५२ ॥  

देशकालनिमित्तानि व्यञ्जकान्यर्थवादिनः ।  
शक्तीनां कारणस्थानां स्वकार्यनियमं प्रति ॥ २५३ ॥  

शक्तयोऽपि च भावानां कार्या[2]र्थापत्तिकल्पिताः ।  
प्रसिद्धाः पारमार्थिक्यः प्रतिकार्यं व्यवस्थिताः ॥ २५४ ॥  

भवतस्तु न विज्ञानाद् भिन्नाभिन्ना निरूप्यते ।  
शक्तिः संवृतिसद्भावमुत्सृज्य परमार्थतः ॥ २५५ ॥  

एवमाक्षिप्ते समर्थयितुमाह— **देशकालनिमित्तानीति** । तन्तवोऽपि
देशकालाभिव्यक्त[3]निजवयनशक्तिवशेन नियतं कार्यपटार्थमुत्पादयन्ति ॥



अस्ति च तेषां नियतकार्यदर्शनाव[4]सेया नियमशक्तिरित्याह—<q>शक्तयोऽपि
चेतिं</q> ॥



विज्ञानवादिनस्तु विज्ञानव्यतिरेकेण शक्तिरन्या [5]नावगम्यते । अतस्तन्तु-
विज्ञानरूपतयैव तन्तुविज्ञानं पटविज्ञानमुपजनयति । तच्च रूपमविशिष्टं घटविज्ञा-
नेऽपीत्यारम्भकत्वप्रसङ्गः । तस्माद् यद्रूपमवगम्यते [6]तदविशिष्टम् । अन्यत्तु
नियामकं शक्त्यादिवदर्थ[7]त्वान्न त्वयाभ्युपगन्तव्यमित्याह<q>भवतस्तु न विज्ञाना-
दिति</q> ॥


[1]: माभया. चौ. मु.

[2]: र्थाभावकल्पिताः.

[3]: क्तानिजनयन्तिशक्ति. मा.

[4]: नि नियम. मा.

[5]: Omitted. न. मा.

[6]: तदविष्टम्. मा.

[7]: वदर्थत्वाच्च. मा.

<pb n="300"/>

वासनैव च युष्माभिः शक्तिशब्देन गीयते ।  
निमित्तनियतत्वं[1] च वासनाया यदुच्यते ॥ २५६ ॥  

तस्याश्चासम्भवेनैतदपारार्थ्याच्च दुर्लभम् ।  
देशकालनिमि[2]त्तानि न च तेऽस्ति नियामकम् ॥ २५७ ॥  

मत्वैतदपि चेत्याह भाष्यकारः परं प्रति ।  
तस्मादपरिहारोऽयं तन्तुभ्यस्ते यथा पटः ॥ २५८ ॥  

तथा मे तन्तुबुद्धिभ्यः पटबुद्धिरितीदृशः ।  
एवमाद्यप्रमाणाभ्यां न तावद् बाह्यशून्यता ॥ २५९ ॥  

आगमस्य च[3] नैवेह व्यापारोऽतोऽन्यथापि वा ।  
नोपमा सदृशाभावादर्थापत्तिवि[4]पर्ययात् ॥ २६० ॥  

अपि च भवत्पक्षे वासना शक्तिशब्देनोच्यते । निय[5]तत्वं च तस्या
एवोच्यमानमुच्येत । तस्या अस्तित्वमारम्भकत्वं च निराकृतमित्याह—<q>वासनैव
च युष्माभि</q>रित्यादिना सार्धेन श्लोकेन । न ज्ञानमात्रवादे देशकालाद्यभिव्यञ्जक-
मभ्युगम्यते [6]शक्तेः । एतत्सकलमवगम्य बाह्यार्थवादी शून्यवादिनं प्रति
दूषणमाहेत्याह—**देशकालनिमित्तानीति** । [7]तस्मात् नात्रोभयोः समो दोषः
परिहारोऽपि वा समः इत्याह—**तस्मादिति** ।



एवं सदुपलम्भकपञ्चप्रमाणाभावेनाभावाप्रमाण[8]गम्यत्वं न शून्यस्येत्याह—
**एवमाद्यप्रमाणाभ्यामिति** श्लोकद्वयेन ॥



अन्ये तु प्रमेयविकल्पेन बाह्यार्थमवयविजातिपरमाणुरूपं विनाशयन्ति—न
तावदवयविनो बाह्यस्य ग्राह्यत्वमवयवानन्यत्वेन ज्वालावत् ; अन्यत्वेऽपि तदग्रहणेऽपि
ग्रहणप्रसङ्गात् । अथ तेषु तस्य वृत्तेस्तदग्रहणे ग्रहणं नास्ति, न ; तेषु तस्य वृत्तिः


[1]: त्वं तु वासनायावदुच्यते. मा.

[2]: निमित्तादि. चौ. मु.

[3]: तु. चौ. मु.

[4]: विपर्यये. मा.

[5]: नियतं सञ्जतस्या एच्य. मा.

[6]: तच्छक्त्यैतत्स. मा.

[7]: तस्माद्यत्नोभयो. मा.

[8]: गम्यत्वं शून्येत्याह मा.

<pb n="301"/>

तस्माद[1]भावागम्यत्वं शून्यतायां[2] स्थितं हि नः ।  
एवं प्रमाणतोऽसिद्धा यैः प्रमेयाश्रयोच्यते ॥  
बाह्यस्याणुसमूहादेर्ग्राह्यस्यासम्भवेक्षणात् ॥ २६१ ॥  

तैरान्तरासम्भवतो यथोक्ताज्
ज्ञेयं त्व[3]मन्यस्य बलादुपेयम् ।  
ग्राह्या न चेष्टाः परमाण[4]वोऽतः ॥ २६२ ॥  

इति बहिर्विषयप्रतिपादना-
[5]न्नतदभावकृता मतिसंवृतिः ।  

प्रत्येकं कार्त्स्न्येन वा ? का[6]र्त्स्न्येन चेदवयविनोऽनेकत्वप्रसङ्गात् । नाप्यवयवशः,
अवयविनोऽवयवान्तराभावात् । सर्वावयवोपलब्धौ च तद्बुद्धिप्रसङ्गात् । न च
सर्वावयवोपलब्धिरस्ति । एवं [7]जातिपरमाणुसमूहावपि निराकर्तव्यौ । पर[8]माणवस्तु
नैव स्थूलप्रतिभासं विज्ञानमुत्पा[9]दयन्त्यनालम्बनत्वेनेत्याह—**एवं प्रमाणत इति** ॥



तान् प्रति प्रत्यक्षविरोधदूषणमाह—**तैरन्तरेति** ॥



देवदत्तः गौः अयम्—इत्यनात्मतयावयविजातिरूपमवभासते । न च
बाधकप्रत्ययोऽस्ति । यत्तु प्रमेयविकल्पोत्थमनुमानम्, तत् प्रत्यक्षविरुद्धत्वादप्रमाण-
मेवेत्युक्तम् । जात्यादिषु यदा जातेत्यर्थः ॥



यत एवं तस्मान्न बाह्यार्थस्यान्त इत्याह—**इति बहिरि**त्यर्धेन ।


[1]: दभावगम्य. चौ. मु. मा.

[2]: तायाः स्थितम्. चौ. मु.

[3]: ज्ञेयंस्वमन्य. चौ. मु.

[4]: माणवो नः. मा.

[5]: Omitted. न. चौ. मु.

[6]: न चावय. मा.

[7]: जातीयपर. मा.

[8]: माणुवस्तुनश्चैव मा.

[9]: न्त्यालम्बन. मा.

<pb n="302"/>
उभयतत्त्वविदां परमार्थतः
क्षममिदं धुरि धर्मविचारणे ॥ २६३ ॥  

इदानीं द्वैतप्रतिपादनस्य “प्रमाणत्वाप्रमाणत्वे” इत्यादिना स्वतन्त्रोपयो-
गमुक्तमुपसंहरति—**उभयतत्वविदामिति** ॥


<trailer>इति भट्टोम्बेकविरचितायां तात्पर्यटीकायां
शून्यवादः समाप्तः ॥</trailer>
<pb n="303"/>

## अनुमानम्.

प्रत्यक्षाव्यभिचारित्वादेवंलक्षणकं च यत् ।  
प्रसिद्धमनुमानादि न परीक्ष्यं तदप्यतः ॥ १ ॥  

प्रमाता ज्ञातसम्बन्ध एकदेश्यथ वोच्यते ।  
## ॥ अथानुमानम् ॥

एवं प्रत्य[1]क्षमव्यभिचारित्वेऽपि शङ्कानिवृत्तये “सत्संप्रयोगे” इत्यादिना
लक्षणतः प्रतिपाद्य इदानीं तुल्यप्रयोजनत्वात् अनुमानादिलक्षणप्रदर्शनार्थत्वाच्च
प्रत्यक्षसूत्रस्य अनुमानलक्षणं तावदाह भाष्यकारः—“अनुमानं ज्ञातसम्बन्धस्यैक-
देशदर्शनादेकदेशान्तरेऽसन्निकृष्टेऽर्थे बुद्धिः” [2]इति । आदौ तस्य तात्पर्यं व्याचष्टे
वार्तिककारः—**प्रत्यक्षेति** । अयमर्थः—मूलप्रमाणव्यभिचारेण वानुमानस्य व्यभि-
चारः स्यात्, स्वकीयलक्षणव्यभिचारेण वा ? न तावन्मूलप्रमाणव्यभिचारः, प्रत्य-
क्षस्याव्यभिचारित्वात् । नापि स्वकीयलक्षणव्यभिचारः, एवंलक्षणकत्वात् । अथ
किं तल्लक्षणम् ? “अनुमानं ज्ञातसम्बन्धस्यैकदेशदर्शनादेकदेशान्तरेऽसन्निकृष्टेऽर्थे
बुद्धिः” इति । अनुमानमिति लक्ष्यपदम् ; अवशिष्टं तु लक्षणम् । लक्षणपरत्वे
चास्य भाष्यस्य प्रत्यक्षलक्षणपरसूत्रवत् पूर्वप्रतिज्ञया सम्बन्धाभावमाशङ्क्य सकल-
लक्ष्यलक्षणानुवादेन परीक्ष्यत्वं विकल्प्य प्रयोगवचनव्यक्तिमाह—<q>न परीक्ष्यं
तदप्यत इति</q> । पूर्वोक्तकारणद्वयादित्यर्थः ॥



इदानीमवयवार्थं व्याचष्टे—**प्रमाता ज्ञातसम्बन्ध इति** । सम्बन्धो ज्ञातो
येन प्रमात्रेत्यर्थः । व्याख्यानान्तरमाह—**एकदेश्यथ वोच्यत इति** । ज्ञातः
सम्बन्धो यस्मैकदेशिन एकदेशाभ्यामित्यर्थः । ननु च सर्वनामार्थे बहुव्रीहिस्मर-
णम् ; सन्निहितश्च सर्वनाम्नोऽर्थः, न चैकदेशी प्रमाता वा केनचिदुपात्त इत्यसन्नि-
धानात् कथं तयोः समासार्थत्वमित्यन्यथा व्याचक्षते—एकदेश्यथ वोच्यत इति ।
अस्यार्थः—ज्ञातः सम्बन्धो यस्यैकदेशस्य लिङ्गाख्यस्यैकदेशान्तरेण साध्येनेत्यर्थः ।
स[3] चात्रैकदेशपदोपादानात् सन्निहित एवेति उपपद्यते समासार्थत्वमिति । तद-
[1]: क्षस्याव्यमि. मा.

[2]: इत्यादितस्य. मा.

[3]: न.... ....चात्र. मा.

<pb n="304"/>
युक्तम् ; एकदेशस्याप्यनुपात्तत्वेनासन्निधानात् ; “एकदेशदर्शनात्” इति ह्यस्यो-
त्तरपदार्थविशेषणत्वात् । न चान्यपरेणोपादाने सन्निहितः समासार्थो भवति,
अतिप्रसङ्गात् । दर्शनशब्देन सहैकदेशपदस्य समासानुपपत्तिः, ज्ञातसम्बन्धपदसा-
पेक्षत्वात् । न चायं प्रधानभूतः सापेक्षः, उत्तरपदार्थविशेषणत्वात् । अत्र केचि-
दाहुः—यद्यपि शब्दत एकदेशस्य गुणभावः ; तथापि वस्तुतः प्राधान्यमेव,
दर्शनस्य दृश्यप्रधानत्वात् । अपि च एकदेशस्येति कर्मणीयं षष्ठी ; दर्शनादिति
कृत्प्रयोगात् । [1]कर्म च क्रियया व्याप्यमानं भवतीति शब्दतोऽपि प्राधान्यमेवैंकदे-
शस्यावगम्यत इति प्रधानमेव सापेक्षं भवतीति च ‘प्रधानस्य सापेक्षस्य समासः ।
इत्यचोद्यमेतत् इति । अत्रोच्यते—इह हि व्याकरणे शब्दार्थोऽर्थः, न वस्त्वर्थः’
उक्तं च तैः “शब्दप्रमाणका वयम्” इति । अन्यथा हि ‘राजपुरुषः शोभनः’
इत्यत्र समासार्थानुपपत्तिः, राजपुरुषस्य गुणभूतत्वात् ; ‘ऋद्धस्य राज्ञः पुरुषः’
इत्यत्र समासः स्यात्, राज्ञः प्रधानत्वात्, शब्दार्थाग्रहणात् ; विपर्ययादुभयमुपपन्नं
भवति । ननु च यद्यन्यथा वस्त्वर्थोऽन्यथा शब्दार्थः, आयातं तर्ह्यर्थासंस्पर्शित्वं
शब्दानाम् । मैवं वोचः ; द्विविधो हि गुणप्रधानभावः—विशेषणविशेष्यभावरूपः,
उपकार्योपकारकभावरूपश्च । द्विविधोऽपि चायं परमार्थतः सन्नेव । शब्दस्तु
विशेषणविशेष्यरूपं गुणप्राधान्यमाह राजपुरुषादिषु ; [2]तच्चापेक्षयैव, एतदनुसारात् ;
संभवति वै (?) प्रधानस्य सापेक्षस्यापि समास इत्यचोद्यमेतत् । यत् पुनरिद्रमु-
क्तम्—एकदेशस्य कर्मत्वाच्छब्दतोऽपि प्राधान्यं प्रतीयत इति, प्रत्युक्तं तत्
समासवृत्तेरुपकार्योपकारकभावमनपेक्ष्य विशेषणविशेष्यभावरूपगुणप्राधान्याश्रयेणेन
प्रवृत्तेस्तदाश्रयत्वाच्च सापेक्षसमासानुशासनस्य ; अन्यथा ह्युक्तोऽतिप्रसङ्ग इत्यनुपासि
तगुरुव्याख्यानमुपेक्षणीयम् । यत् पुनरिदमुक्तम्—अनुपात्तस्यासन्निधानात् कथं
प्रमातुरेकदेशिनो वा समासार्थत्वम् इति, क्वोपादानमत्रोपयुज्यते ? सन्निहितमात्रं
हि सर्वनाम्नोऽर्थः; तत्रायं समासः; सन्निहितौ चात्रैकदेशिप्रमातारौ, बुद्धिशब्दादेक-
देशद्वयसम्बन्धाच्च ; अन्यतरेणापि च नियमेन सन्निधापितः सन्निहित एवेति समा-
सार्थस्याविघातः । ननु प्रमातुरनुमेयानुमापकत्वभावात् लक्षणवाक्ये कथं [3]सम्बन्धः ?
[1]: कर्मवत्क्रियया. मा.

[2]: पेक्षैव. मा.

[3]: कथमसम्बन्धः. मा.

<pb n="305"/>
कर्मधारयपक्षो वा सम्बन्धिन्येकदेशता ॥ २ ॥  

द्वयं वा ज्ञातसम्बन्धमुपलब्धं परस्परम् ।  
तस्यैकदेशशब्दाभ्यामुच्येते समुदायिनौ ॥ ३ ॥  

सम्बन्धो व्याप्तिरिष्टात्र लिङ्गधर्मस्य लिङ्गिना ।  

उच्यते—अनुमानानुमेयव्यवहारस्य प्रति[1]सम्बन्धिरूपत्वात् तस्य चात्र सम्बन्ध्यन्तर-
मन्तरेणानुपपत्तिः । सर्वप्रमाणलक्षणे चैतत् समानम् । तदुक्तम्—“पुरुषस्य
बुद्धिजन्म” इति सूत्रकृता । समासबलीयस्त्वेन व्याख्यानान्तरमाह—<q>कर्मधारयपक्षो
वेति</q> । ज्ञातश्वासौ सम्बन्धश्चेत्यर्थः । ननु सम्बन्धस्य निरवयवत्वात् “एकदेश-
दर्शनादेकदेशान्तरे” इत्यनुपपन्नमित्याशङ्क्याह — **सम्बन्धिन्येकदेशतेति** ।
सम्बन्धिनौ चारम्भकत्वादेकदेशत्वेनोपचर्येते इत्यर्थः ॥



प्रचयशिष्ट्यार्थादवगतः समुदायो वा समासार्थ इत्याह—**द्वयं वेति** ।
पूर्ववदारम्भकत्वेन समुदायस्य समुदायिनावेकदेशिनाविति “एकदेशदर्शनात्,
एकदेशान्तरे” इत्येताभ्यां शब्दाभ्यामुपादीयेते ॥



एवं समासार्थं व्याख्याय अधुना वर्तिपदार्थौ व्याचष्टे । तत्र ज्ञेयस्वरूपेऽ-
वधारिते तज्ज्ञानं शक्यं निरूपयितुमिति ज्ञातपदविलङ्घनेन सम्बन्धपदं व्याख्यास्य-
न्नाह—**सम्बन्धो व्याप्तिरिष्टेति** । ननु चान्येऽपि स्वभामिभावादयः सम्बन्धाः
सन्तीत्यत आह**अत्रेति** । अत्रानुमानानुमेयव्यवहारे व्याप्तिलक्षणः सम्बन्धोऽय-
मित्यर्थः । ननु च तादात्म्यतदुत्पत्तिलक्षणः सम्बन्धोऽनुमानाङ्गम् ; कार्यमेव हि
धूमोऽग्निम्, तदात्मिका च शिंशपा वृक्षत्वं गमयतीति । तदसत्, कार्यकारण-
भावतादात्म्यरहितानामपि कृत्तिकारोहिण्युदयादीनां गम्यगमकभावदर्शनात् । अपि
च, कार्यमपि कार्यत्वान्न कारणं गमयति । किं तर्हि ? तेन नियतत्वात् ।
अन्यथा हि कार्यं च भविष्यति कारणं च नानुमापयिष्यति ; को न्वत्र विरोध इति
शक्यं वक्तुम् । यस्तु तेन नियमः, ततोऽनुमापयतीति स एवानुमानाङ्गम्, स एव
च व्याप्तिशब्देनाभिधीयते । यदि च धूमः कार्यत्वादग्निमनुमापयेत्, ततः सर्वात्मना
[1]: सन्धान्तररूप. मा.

<pb n="306"/>
व्याप्यस्य गमकत्व [1]तु व्यापकं गम्यभिष्यत ॥ ४ ॥  

यो यस्य देशकालाभ्यां समो न्यूनोऽपि वा भवेत् ।  
स व्याप्यो व्यापकस्तस्य समो [2]वाप्यधिकोऽपि वा ॥ ५ ॥  

कार्यत्वात् कटुश्यामोर्ध्वगत्यादिभिराकारैरनुमापयेत ; न च भवतां कथंचित् कार्य-
त्वम्, निरन्वयविनाशाभ्युपगमात् । अथ सत्यपि कार्यत्वे य एवासौ नियतः स
एवानुमापयिष्यति ; व्यभिचरति तर्हि कार्यत्वम् ; तत्सद्भावेऽप्यगमकत्वात् पुनश्च
नियम एवाङ्गीकृतः स्यात् । तदात्मकस्य गमकत्वं दुरोत्सारितमेव, भेदाधिष्ठान-
त्वाद् गम्यगमकभावस्य ; न ह्यभिन्ने प्रतिबन्धो नाम । नापि शिंशपा वृक्षात्मिका,
ततो व्यावर्तमानत्वात् ; यो हि यस्माद् व्यावर्तते न स [3]तद्रूपः घटादिव पटः ;
व्यावर्तते खदिरादिभ्यः शिंशपेत्यतदात्मिका ; तदात्मकत्वे च लिङ्गग्रहणवेलाया-
मेवाव्यतिरेकात् स्वरूपत एव लिङ्गिग्रहणप्रसङ्गादनुमेयत्वहानिः ; तादात्म्येन च
शिंशपाया गमकत्वे तादात्म्याविशेषाद् वृक्षत्वस्यापि शिंशपां प्रति गमकत्व-
प्रसङ्गः । अथानियतत्वादगमकत्वम् ; नियततैव तर्हि गमकत्वे हेतुः ; न तादा-
त्म्यम्, व्यभिचारिण्यपि वृक्षत्वे तादात्म्यदर्शनात् । अथ तदात्मतैव वृक्षत्वे नास्ति;
शिंशपापि तर्हि न तदात्मिका । सर्वथा ययोरेकत्वम्, न तयोर्गम्यगमकभावः ;
नानात्वे तु तादात्म्याभावः । एवं च शिंशपावृक्षापोहयोरपोहबुध्योर्वा गम्यगमक-
भावो निराकर्तव्यः । ननु व्याप्तेः सम्बन्धत्वात् संयोगवद् धूमाग्निसम्बन्धिसमवे-
[4]तत्वे सति धूमवदग्नेरपि गमकत्वप्रसङ्ग इत्याशङ्क्याह—**लिङ्गधर्मस्य लिङ्गिनेति** ।
व्याप्यलक्षणसम्बन्धिसमवेतैव व्याप्तिः ; न त्वियं संयोगवदुभयसमवेता, तथा
अदर्शनादित्यर्थः । यत एवं तस्मान्न धूमवदग्नेरपि गमकत्वमित्याह—**व्याप्यस्येति** ॥



इदानीं व्याप्यैकसम्बधिसमवेतैव व्याप्तिः, न तु संयोगवदुभयसम्बन्धि-
समवेतेत्येतत् प्रदर्शयितुं व्याप्यव्यापकयोर्लक्षणं करोति—**यो यस्येति** ॥



यः कृतकत्वधूमत्वादिरर्थान्तरेणानित्यत्ववह्नित्वादिना यथासंख्येन देशका-
लाभ्यां समो न्यूनो वा, स व्याप्यः ; यश्चानित्यत्ववह्नित्वादिरर्थान्तरेण कृतकत्वधूम-
[1]: च. चौ. मु.

[2]: वाभ्यधिकः. चौ. मु.

[3]: तदर्थः. मा.

[4]: तत्व... .... धूम. मा.

<pb n="307"/>

तेन व्याप्ये गृहीतेऽर्थे व्यापकस्तस्य गृह्यते ।  
न ह्यन्यथा भवत्येषा व्याप्यव्यापकता तयोः ॥ ६ ॥  

व्यापकत्वगृहीतस्तु व्याप्यो यद्यपि वस्तुतः ।  
आधिक्येऽप्यविरुद्धत्वाद् व्याप्यं न प्रतिपादयेत् ॥ ७ ॥  

विस्पष्टं दृष्टमेतच्च गोविषाणित्वयोर्मितौ ।  
व्याप्यत्वाद् गमिका गावो व्यापिका न विषाणिता ॥ ८ ॥  

तेन यत्राप्युभौ धर्मौ व्याप्यव्यापकसम्मतौ ।  
तत्रापि व्याप्यतैव स्यादङगं न व्यापिता मितौ ॥ ९ ॥  

तेन धर्म्यन्तरेष्वेषा यस्य येनैव [1]यादृशा ।  

त्वादिना देशकालाभ्यां यथासंख्येन समो वाधिको वा, स व्यापकः । तस्माद्
व्याप्यसमवेतैव व्याप्तिः; अतस्तस्यैव गमकत्वम्, न तु व्यापकस्येत्याह—<q>तेन
व्याप्य इति ॥</q>



ननु समलक्षणे व्यापकेऽपि व्याप्तिसमवायात् किमिति कृतकत्वं प्रत्यनित्य-
त्वस्यापि गमकत्वं न भवतीत्याशङ्क्याह—**व्यापकत्वेति** । क एवमाह—अनि-
त्यत्वस्य कृतकत्वं प्रति गमकत्वं नास्ति इति ? उभयरूपे तु तस्मिन् व्याप्यरूपसम-
वेतैव व्याप्तिः ; न तु व्यापकरूपसमवेता ; आधिक्येऽप्येतस्य रूपस्याग्न्यादौ दर्श-
नादित्यतोऽनित्यत्वस्यापि व्याप्यतयैव गमकत्वम् ; न तु व्यापकतयेत्यर्थः ॥ 



अत्रैवोदाहरणमाह—**विस्पष्टमिति** ॥



यत एवं तेन यत्रापीत्याह—**तेन यत्रापीति** ॥



“व्यापकं गम्यमिष्यते”—इत्युक्तम्, तदनुपपन्नम् ; धर्मिद्वयानवच्छि-
न्नस्य हि तस्य गम्यत्वं स्यात्, साध्यधर्मावच्छिन्नस्य वा । तत्र धर्मिद्वयानवच्छिन्न-
पक्षेऽग्निमात्रस्य साध्यतायां सिद्धसाध्यता ; साध्यधर्मावच्छिन्नपक्षेऽपि पर्वत-
विशिष्टस्य साध्यतायां हेतोरनुगमाभावः ; न हि यत्र यत्त्र धूमस्तत्र
तत्र पर्वतावच्छिन्नोऽग्निरित्याशङ्क्याह—**तेन धर्म्यन्तरेष्वेषा यस्ये**त्यादिना
[1]: यादृशी. चौ. मु.

<pb n="308"/>
देशे यावति काले वा व्याप्यता प्राङ्गनिरूपिता ॥ १० ॥  

तस्य तावति तादृक् [1]स्याद् दृष्टो धर्म्यन्त[2]रेषु नः ।  
व्याप्यांशो व्यापकांशस्य तथैव प्रतिपादकः ॥ ११ ॥  

भूयोदर्शन[3]गम्या हि व्याप्तिः सामान्यधर्मयोः ।  
ज्ञायते भेदहानेन क्वचिच्चापि विशेषयोः ॥ १२ ॥  

श्लोकद्वयेन । अयमर्थः—न वयं सामान्यं वा विशेषं वा विजानीमः ; किन्तु
यादृशो[4] यो येन यादृशा च दृष्टान्तधर्मिणि व्याप्तोऽवगतः, स तादृशस्तं तादृशमेव
साध्यधर्मिणि दृष्टोऽवगमयति । “व्याप्यता प्राङ्निरूपिता” “दृष्टो धर्म्यन्तरेषु
नः” इत्यनेन सम्बन्धिद्वयावगतिपूर्विकां साध्यावगतिं दर्शयति । साध्यधर्मपर्युप-
स्थापने हि प्रथमं विकल्पद्वयेन दोषद्वयमाशङ्क्येत । न त्वसन्निकृष्टसाध्यसन्निधौ
प्रथमं किंचित् प्रमाणमस्तीति श्लोकद्वयस्यार्थः ॥



ज्ञातसम्बन्धस्य—इत्ययं ज्ञातसम्बन्धमनुमानाङ्गमाह ; न च तदवगतौ
किंचित् प्रमाणमुपलभामहे ; अनन्यभावावगमपूर्विका ह्यग्निना धूमस्य व्याप्तिः ; न
पुनरग्नौ दर्शनमात्रावसेया । न च देशकालविप्रकृष्टेष्वनग्निषु दृश्यादर्शनमस्तीत्या-
शङ्क्याह—**भूयोदर्शनगम्या हि व्याप्तिरिति** । अयमर्थः सन्निकृष्टानग्न्य-
भावावगमे सति शतशो यदग्नौ धूमदर्शनं तदन्यथानुपपत्त्या ‘नियतोऽयमग्निना’
इति तावन्नियमज्ञानमुपजायते । नियमज्ञानस्य चानग्नौ धूमदर्शनम् बाधकप्रत्ययः ।
न च तदस्ति । भविष्यति—इत्यापि बाधकप्रत्ययाशङ्का रजतेऽपि रजतज्ञाने
समाना । उक्तं च तत्र समाधानम्—“दोषज्ञाने त्वनुत्पन्ने नाशङ्का निष्प्रमा-
णिका” इति । एवं चार्थं भूयोदर्शनश्लोकस्य स्वयमेव वदिष्यति “[5]न चादर्शन-
मात्रेण गमकः सहकारिणः” —इति । नन्वग्निस्वलक्षणस्य धूमदर्शनानन्तरं
विनाशात् पुनरग्न्यन्तरे धूमान्तरदर्शनम्, तत् कथं भूयोदर्शनमुच्यत इत्याश-
ङ्क्याह —**सामान्यधर्मयोः । ज्ञायते भेदहानेनेति** । उभयभेदपरित्यागेन धूम-
त्वस्याग्नित्वेन पुनःपुनर्दर्शनमस्तीत्यर्थः । क्वचित्तु विशेषयोरपि भूयोदर्शनमस्ती-
त्याह—**क्वचिच्चापि विशेषयोरिति** ॥


[1]: स दृष्टः. चौ. मु.

[2]: न्तरे पुनः. चौ. मु.

[3]: गम्या च. चौ. मु.

[4]: यादृशो येन मा.

[5]: .......सहकारिणः. मा.

<pb n="309"/>

कृत्तिकोदयमालक्ष्य रोहिण्यासत्तिक्लृप्तिवत् ।  
व्याप्तेश्च दृश्यमानायाः कश्चिद् धर्मः प्रयोजकः ॥ १३ ॥  

अस्मिन् सत्यमुना भाव्यमिति शक्त्या निरूप्यते ।  
अन्ये परप्रयुक्तानां व्याप्तीनामुपजीवकाः ॥ १४ ॥  

[1]दृष्टैरपि न तैरिष्टा व्यापकांशावधारणा ।  
ये तु तानपि विस्रब्धं साध्यं[2]सिद्धौ प्रयुञ्जते ॥ १५ ॥  

[3]सुलभप्रतिहेत्वादिदोषैर्भ्राम्यन्ति ते चिरम् ।  
तेष्वागमविरुद्धत्वं स्वयं चेष्टविघातिता ॥ १६ ॥  

अलौकिकविवादाश्च वर्ज्यास्ते हैतुकैस्ततः ।  
निषिद्धत्वेन हिंसानामधर्मत्वं प्रयुज्यते ॥ १७ ॥  

अत्रैवोदाहरणमाह—**कृत्तिके**त्यर्धेन । प्रतिदिवसम् ‘स एवायम्’ इति
तत्त्वप्रत्ययाद् भेदप्रत्ययाभावाच्च व्यक्तिनिबन्धनैवेयं तत्त्वावगतिरिति विशेषयोरे-
वात्र भूयोदर्शनं युक्तम् ।



ननु व्याप्यस्य गमकत्वेऽग्नीषोमीयादिष्वधर्मत्वावगतौ हिंसात्वस्यापि हेतुत्व-
प्रसङ्गः, व्याप्ता हि हिंसा ब्रह्महत्त्यादिष्वधर्मत्वेन ; अनिष्टं चैतदित्याशङ्क्याह—
**व्याप्तेश्च दृश्यमानाया** इत्यादिना श्लोकद्वयेन । इह तावद् ब्रह्महत्त्यादिष्वधर्मत्व-
युक्तेषु हिंसात्वनिषिद्धत्वे उपलभ्यते । तत्रोभयधर्मसन्निधानेऽपि निषिद्धत्व-
मेवाक्षेपकमधर्मत्वस्य ; न हिंसात्वम् ; यतो निषेधविधि[4]प्रयुक्ता तत्रानिष्टानुब-
न्धिता, न हिंसात्वप्रयुक्ता । आक्षेपकं वाक्षिप्यमाणेन नियतम् ; न हिंसात्वमाक्षे-
पकम् ; यदि हि निषेधविधानं न स्यात्, ततो विनाप्यधर्मत्वं स्यादेव हिंसा-
त्वम् ; आक्षेपकं चान्यत्रोपलभ्यमानमाक्षेप्यं सन्निधापयति ; अनाक्षेपकस्तूपलभ्य-
मानोऽपि न धर्मान्तरं सन्निधापयति, अनियतत्वादिति श्लोकद्वयार्थः ।



अप्रयोजकहेतुप्रयोगे प्रत्यक्षानुमानागमविरोधादयः प्रतिज्ञादोषाः विरुद्धा-
नैकान्तिकत्वं च हेतोः साध्यविकलता च दृष्टान्तस्य ; प्रयोजकहेतौ प्रयुक्ते कुत-
स्तेषामवसर इत्याह—**ये त्वित्यादिना** श्लोकद्वयेन ।



इदानीं प्रयोजकाप्रयोजकविवेकं करोति—**निषिद्धत्वेने**त्यादिना श्लोक-


[1]: तैर्दृष्टैरपि नैव. चौ. मु.

[2]: साध्यसिध्यै चौ. मु.

[3]: सुलभैः, चौ. मु.

[4]: युक्ते तवानिष्टा. मा.

<pb n="310"/>

तदभावे न तत्सिद्धिर्हिंसात्वादप्रयो[1]जकात् ।  
हेतुद्वयप्रयुक्त च मिथ्यात्वे सर्वबुद्धिषु ॥ १८ ॥  

ज्ञानत्वोत्पत्तिमत्त्वादिसाधको [2]न प्रयोजकः ।  
त्रैवर्णिकप्रयुक्ता च यागादेः स्वर्गहे[3]तुता ॥ १९ ॥  

न मनुष्यत्वमात्रेण शूद्रत्वेन प्रयुज्यते ।  
कृतसावयवत्वादिप्रयुक्ता च विनाशिता ॥ २० ॥  

प्रयत्नानन्तरज्ञानसदृशैर्न प्रयुज्यते ।  
जातिमत्त्वैन्द्रियत्वादि वस्तुसन्मात्रबन्धनम् ॥ २१ ॥  

शब्दानित्यत्वसिद्धर्थं को वदेद् यो न तार्किकः ।  
[4]तस्माद् य एव यस्यार्थो दृष्टः साधनशक्तितः ॥ २२ ॥  

स एव गमकस्तस्य न प्रसङ्गान्वितोऽपि यः ।  
उपात्तश्चेकदेशाभ्यां [5]धर्माभ्यामेकदेशवान् ॥ २३ ॥  

चतुष्टयेन । तत्राधर्मत्वमिथ्यात्वस्वर्गहेतुत्वानित्यत्वेषु साध्येषु यथासंख्येन निषिद्धत्व-
बाधकप्रत्ययत्वविहितत्वकृतकत्वादयो धर्माः प्रयोजकाः । हिंसात्वप्रत्ययत्वमनुष्य-
कर्तृकत्वप्रयत्नानन्तरीयकत्वादयस्त्वप्रयोजकाः ।



एवं च शब्दानित्यत्वसिद्धौ प्रयत्नानन्तरीयकत्वजातिमत्त्वैन्द्रियकत्वादीन्
कुतार्किको यः स प्रयुङ्क्त इत्याह—**जातिमत्त्वेति** । [6]प्रकृतमुपसंहरति—
**तस्मादिति** ।



“एकदेशदर्शनात्” इत्युक्तम् ; तदनुपपन्नम् ; एकदेशान्तरे वाग्न्याक्षेप-
कस्यैकदेशस्य धूमाख्यस्य दर्शनं स्यात्, एकदेशिनि वा पर्वताख्ये ? न तावदे-
कदेशान्तरे, तस्यासन्निकृष्टार्थत्वात् ; नाप्येकदेशिनि, लक्षणवाक्येऽनुपादानादि-
त्याश्क्याह—**उपात्तश्चे**त्यर्धेन । “एकदेशदर्शनादेकदेशान्तरे” इत्येताभ्यामेक-
देशिनोऽप्युपादानादेष वाक्यार्थः—एकदेशिन्येकदेशदर्शनात्, एकदेशान्तरेऽस-
न्निकृष्टेऽर्थे बुद्धिः इति ॥


[1]: जनकः. मा.

[2]: नाप्रयो. चौ. मु.

[3]: हेतुकाम्. चौ. मु.

[4]: तस्मात्स एव. मा.

[5]: धर्म्यप्यत्रैक. चौ. मु.

[6]: कृतमुप. मा.

<pb n="311"/>

अपारार्ध्ये हि धूमादेः स्वरू[1]पे नैकदेशता ।  
स एव चोभयात्मायं गम्यो गमक एव [2]च ॥ २४ ॥  

असिद्धेनैकदेशेन गम्यः सिद्धेन बोधकः ।  
आ[3]त्तः पृथगभिन्नो वा प्रयोक्तॄणां विवक्षया ॥ २५ ॥  

अनित्यः कृतको यस्माद् धूमवानग्निमानिति ।  
धर्म्यभिन्नमुपादानं भेदोऽत्राग्निरितीदृशे ॥ २६ ॥  

एकदेशविशिष्टश्च धर्म्येवात्रानुमीयते ।  
न हि तन्निरपेक्षत्वे संभवत्यनुमेयता ॥ २७ ॥  

कथं पुनरेकदेशाभ्यामेकदेशिन उपादानमित्याह—**अपारार्थ्य इत्यर्धेन** ।
एकदेशशब्दो हि धर्मिधर्मतयाग्निधूमावाह, नाग्निधूमरूपतया ; धर्मश्चाविनाभावेन
धर्मिणं गमयत्येवेत्यर्थः । गम्यगमकभावाभावेनानुमानलक्षणे कथमन्वयो धर्मिण
इत्याश्क्याह—**स एव चेत्य**र्धेन ॥



सन्निकृष्टासन्निकृष्टयोर्गम्यगमकत्वे सति कथमेकस्य गम्यगमकभाव इति
चेत्—इत्याशङ्क्याह—**असिद्धेने**त्यर्धेन । धूमविशिष्टतया गमकत्वमग्निविशिष्टत-
यास्यैव धर्मिणो गम्यत्वमित्यर्थः । प्रयोक्तृविवक्षावशेन च धर्मिण एव धर्माभ्यां
भेदेनाभेदेन चोपात्तस्य गम्यगमकभाव इत्याह—**आत्त**इत्यर्धेन । ननु स्वार्थानु-
माने शब्दप्रयोगभावात्—आत्तः, प्रयोक्तॄणाम् इति चैतद्द्वयमप्यनुपपन्नम् ।
उच्यते—आत्तः इति प्रतीयमानतामाह । प्रयोक्तृशब्देनापि त्रिरूपे लिङ्गे प्रयो-
क्तारं प्रमातारमाह ॥



अत्रैवोदाहरणमाह—**अनित्य इति** । अन्तःसञ्जल्पविवक्षया च भेदेना-
भेदेन वा धर्माभ्यां धर्मिण उपादानम् ; न तु स्वार्थानुमाने शब्दप्रयोगोऽस्ती-
त्युक्तम् ॥



ननु किमिदमित्युच्यते—धर्म्येवासिद्धेनैकदेशेन विशिष्टो गम्यते इति,
यावतैकदेशमात्रस्यैवासिद्धत्वाद् गम्यता किमिति न भवतीत्याशङ्क्याह—**एकदेशे**-
त्यर्धेन । कस्मादित्याह—**न हीति** ॥


[1]: स्वरूपैर्नैक. चौ. मु.

[2]: वा. चौ. मु.

[3]: अतः चौ. मु.

<pb n="312"/>

न धर्ममात्रं सिद्धत्वात् तथा धर्मी [1]तथोभयम् ।  
व्यस्तं वापि समस्तं वा स्वातन्त्र्येणानुमीयते ॥ २८ ॥  

एकदेशस्य लिङ्गत्वं साध्येनानुगमोऽस्य च ।  
द्वयं च न स्यादिष्टं सत् पक्षेष्वेषु यथाक्रमम् ॥ २९ ॥  

अनित्यत्वादिनो धर्माः कृतकत्वादयो न हि ।  
ध्वनिनानुगमो नैषां नोभयस्योभयेन वा ॥ ३० ॥  

सम्बन्धोऽप्यनुपादानान्नाम्ना षष्ठ्यापि वा मितौ ।  
न चाप्यनुगमस्तेन लिङ्गस्येह निदर्श्यते ॥ ३१ ॥  

न चाकारद्वयं तस्य साध्यसाधनभाग् भवेत् ।  

एकदेशविशिष्टधर्मिनिरपेक्षतयानुमेयकल्पनायां धर्मधर्म्युभयेषा[2]मनुमेयत्वं
स्यात्, तत्र च सिद्धसाध्यतेत्याह—**न धर्ममात्रमिति** ॥



एवमेतेषामनुमेयत्वं सिद्धसाध्यतया निराकृत्य अधुनैतेष्वेव साध्येषु हेतु-
दोषं प्रतिपादयितुमाह—**एकदेशस्येति** ॥



तत्रानित्यतत्वमात्रानुमेयपक्षे कृतकत्वस्य पक्षधर्मता न स्यात् ; शब्दलक्ष-
णेऽपि च धर्मिण्यनुमेये व्याप्तिर्न स्यात् ; न हि शब्देन कृतकत्वं व्याप्तम् ;
उभयानुमेयपक्षे तूभयं न स्यात्ः न हि शब्दानित्यत्वयोः कृतकत्वं धर्मः, नाप्यु-
भयेन व्याप्तमित्याह—**अनित्येति** ॥



नापि धर्मधर्मिणोः सम्बन्धोऽनुमेयः, नामपदेन षष्ठ्या वा लक्षणवाक्येऽनु-
पादानादित्याह—**सम्बन्ध** इत्यर्धेन । न च कृतकत्वेन सह धर्मधर्मिसम्बन्धस्य
व्याप्तिलक्षणः सम्बन्धोऽस्तीत्याह—**न चेत्यर्धेन** ।



नापि कृतकत्वस्य धर्मधर्मिसम्बन्धधर्मतेत्याह—**न चाकारे**त्यर्धेन । तस्माद्
यथा दण्डिशब्दस्य दण्डविशिष्टः पुरुषोऽर्थः, सम्बन्धस्तु गम्यमानः ; एवं धूम-


[1]: ततोमयम्. मा.

[2]: मनुमानत्वम्. मा.

<pb n="313"/>
तस्मादर्थगृहीतत्वान्मतुवर्थस्य [1]गम्यता ॥ ३२ ॥  

न स्वातन्त्रेण मन्तव्या यथा दण्ड्यादिशब्दतः ।  
विशिष्टार्थ[2]प्रतीतौ स्यात् सम्बन्धो नान्तरीयकः ॥ ३३ ॥  

विशेषणविशेष्यत्वमापन्नौ द्वाविमावतः ।  
गम्यावङ्गाङ्गिभावस्तु कैश्चिदिष्टो विकल्पतः ॥ ३४ ॥  

सर्वथा धर्मिणो धर्मो धर्मेण त्ववगम्यते ।  
विशेषणविशेष्यत्वे न विशेषोऽवधार्यते ॥ ३५ ॥  

तत्रोत्तरं वदन्त्यन्ये यदि धर्मी विशेषणम् ।  
हेतुधर्मेण सम्बन्ध[3]स्तत्राप्राधान्यतोऽस्फुटः ॥ ३६ ॥  

स्यापि धर्मी धर्मविशिष्टोऽनुमेयः, सम्बन्धश्च गम्यमान इत्याह—**तस्मादि**त्यादिना
सार्धेन श्लोकेन ॥



तस्माद् विशेषणविशेष्यभावापन्नयोर्धर्मधर्मिणोरनुमेयत्वम्, नैकस्य, नापि
द्वयोर्विशेषणविशेष्यभावरहितयोरित्याह—**विशेषणेति गम्यौ** इत्यन्तेन । तत्र
केचिदाहुः—भवतु विशिष्टस्यानुमेत्वम् ; धर्मिण एव तु धर्मविशिष्टस्य, न
पुनर्विपर्यय इत्यत्र न किञ्चित् प्रमाणं प्रयोजनं चेति [4]इत्याह—**अङ्गङ्गिभाव** इति
शेषेण ॥



एतावत्त्वत्र तन्त्रमित्याह—**सर्वथे**त्यर्धेन । विशेषणविशेष्यभावनियमे न
प्रमाणम्, नापि प्रयोजनमित्याह—**विशेषणे**त्यर्धेन ॥



तदेतद् दूषयितुमाह—**तत्रोत्तरमि**त्यादिना श्लोकद्वयेन सपादेन । यदि
धर्मस्यापि धर्मिविशिष्टस्यानुमेयत्वं स्यात् तदा स्वार्थानुमानपूर्वकत्वेन परार्थानुमानस्य
शब्दविशिष्टानित्यत्वप्रतिज्ञायां कृतकत्वमुपादीयमानं नैव धर्मिणा शब्देन संबध्येत,
धर्मं प्रत्युपसर्जनत्वेन निर्देशात् ; इष्यते च तद्धर्मत्वम् । कृतकत्वस्य विशेष्यत्वेन
प्राधान्याद् धर्मेणैव सह सम्बन्धः प्राप्नोति । ततस्तत्रानुपपद्यमानमानर्थक्यतदङ्गन्या-
येन धर्मिणा शब्देन योजयितव्यमिति विप्रकर्षः शब्दस्य वा पुनरुच्चारणं कर्तव्यम्-
[1]: साध्यता. मा.

[2]: प्रतीता स्यात्. चौ. मु.

[3]: तस्याप्राधान्यतः स्फुटः. चौ. मु.

[4]: Omitted. इति. मा.

<pb n="314"/>

प्रधानत्वाद्धि धर्मेण सम्बन्धो वाक्यतो भवेत् ।  
तत्रासम्भवतः पश्चात् कल्प्योऽसौ धर्मिणा सह ॥ ३७ ॥  

ध्वनेरित्यथवा वाच्यमन्वयस्य तु दर्शने ।  
भेदोपात्तस्य धर्मस्य गुणभावो न दुष्यति ॥ ३८ ॥  

अर्गेर्देश[1]विशिष्टत्वे न चैतत् पक्षलक्षणम् ।  
विशिष्टतास्य देशेन भवेदेवंप्रकारिका ॥ ३९ ॥  

योऽग्नि सोऽस्ति क्वचिद् देशे यो दृष्टो यत्र तत्र वा ।  
अग्निः पूर्वानुभूतो वा देशमात्रेण सङ्गतः ॥ ४० ॥  

अनित्यः शब्दः कृतकत्वाच्छब्दस्य इति । ननु धर्मविशिष्टधर्मिप्रतिज्ञायामपि हेतु-
वचनवदन्वयवाक्येऽपि धर्मिणैव सह सम्बन्धः प्राप्नोति ; न धर्मान्तरेणानित्यत्वेन,
प्रतिज्ञावाक्ये धर्म्युपसर्जनत्वेन निर्दिष्टत्वात्—यो यः कृतकः स शब्दः ; न पुनः-
यद्यत् कृतकं तत्तदनित्यमित्याशङ्क्याह—**अन्वयस्य तु दर्शन** इत्यादित्रिपाद्या ।
यद्यपि प्रतिज्ञावाक्ये धर्म्युपसर्जनत्वेन धर्मनिर्देशः, तथापि स न दोषाय,
पुनरुच्चारितस्यान्वयवाक्येन सम्बन्धात् । अवश्यंभावि च पुनरुच्चारणम्
अन्यथान्वयानवगमादित्यर्थः ॥



इतश्च देशविशिष्टस्याग्नेरनुमेयत्वं नास्तीत्याह—**अग्नेरि**त्यर्धेन । अग्निमात्रं
वा देशमात्रेण विशिष्टमनुमेयं स्यात्, सम्बन्धग्रहणकालप्रतिपन्नस्य वाग्निविशेषस्या-
निर्धारितदेशविशिष्टस्यानुमेयत्वम्, तस्यैव वाग्निविशेषस्य सर्वदेशविशिष्टस्या-
नुमेयत्वम्, अग्निमात्रं वा सन्निहितदेशविशिष्टमनुमेयं स्यात्, सम्बन्धग्रहणकाला-
वगतस्य वाग्निविशेषस्य प्रत्यक्षदेशविशिष्टस्यानुमेयत्वम्, पर्वतस्थस्य वाग्निविशे[2]षस्य
देशमात्रेण विशिष्टस्यानुमेयत्वम्, तस्यैव वाग्नेः रसवत्याख्यदेशविशिष्टस्यानुमेयत्वम्,
पर्वतादिगतस्य वासन्निहितदेशपर्वतादिविशिष्टस्यानुमेयत्वं स्यादित्येतानष्टौ पक्षान्
दूषणाय प्रदर्शयितुमाह-श्लोकत्रयेणाक्षरत्रयशून्येन **विशिष्टे**त्यादिना । तत्राद्ययोः
सिद्धसाध्यता पक्षदोषः, तृतीयादिषु सप्तमपक्षपर्यन्तेषु प्रत्यक्षादिविरोधिनी
प्रतिज्ञेत्याह—अक्षरत्रयाधिकेन **इह तु** इत्यादिनार्धेन ॥


[1]: देशाविशिष्टत्वे. चौ. मु.

[2]: षणस्य. मा.

<pb n="315"/>

योऽग्निः सोऽनेन युक्तो वा यो दृष्टोऽनेन सोऽथवा ।  
योऽयं स देशमात्रेण युक्तः पूर्वेण वाप्ययम् ॥ ४१ ॥  

एतद्देशविशिष्टो वा योऽयमग्निरितीह तु ।  
पूर्वयोः सिद्धसाध्यत्वं परेषु स्याद् विरुद्धता ॥ ४२ ॥  

व्याप्तिरेतेन देशेन सर्वाग्नीनां नू युज्यते ।  
नापि पूर्वस्य नाप्येष वह्निः सर्वैर्विशिष्यते ॥ ४३ ॥  

देशैः पूर्वेण [1]वाप्यस्य न देशेन विशेष्यता ।  
एतद्देशविशिष्टोऽयमित्येतत् कथ्यते कथम् ॥ ४४ ॥  

यदा देशानपेक्षोऽग्निर्नायमित्यवधार्यते ।  
अग्नेः पूर्वतरं चात्र देश एवावधार्यते ॥ ४५ ॥  

तज्ज्ञानकालबुद्धश्च न देशः स्याद् विशेषणम् ।  
देशस्य पर्वतादेस्तु स्वरूपे पावकादृते ॥ ४६ ॥  

गृहीतेऽग्निविशिष्टस्य पुनर्ज्ञानं न दुष्यति ।  
तस्माद् धर्मविशिष्टस्य धर्मिणः स्यात् प्रमेयता ॥ ४७ ॥  

तत्रापि स्पष्टतया तृतीयपक्षपरित्यागेन चतुर्थादारभ्य विरोधमुपदर्शयितु-
माह—सार्धेन श्लोकेन **व्याप्तिरित्यादिना** । इदानीमष्टमपक्षं निराकर्तुमाह—
**एतद्देशेति** । अयमग्निरेतद्देशविशिष्टः साधयितुमभिप्रेतः यदैव प्रमाणान्तरेण सन्नि-
हितदेशनिरपेक्षः ‘अग्निरयम्’ इति प्रतिपन्नः स्यात्, तदा सन्निहितदेशविशिष्टोऽ-
नुमेयः स्यात् यथा उत्पलरूपतयावधारितस्य नीलमवच्छेदकम् ; न त्वत्र सन्निहित-
देशनिरपेक्षः ‘अग्निरयम्’ इत्यवधारयितुं शक्यते । तस्मान्न ‘अयम्’ इति
निर्दिष्टेऽसन्निहितदेशस्यावच्छेदकत्वम्, सन्निहितदेशावच्छिन्नस्यैव ‘अयम्’ इति
निर्देशादिति । अग्निनिरपेक्षस्तु देशः पूर्वमेव ‘अयम्’ इति प्रती[2]यते ; अतः
शक्यतेऽग्निविशिष्टतयानुमातुम् ‘अयमग्निविशिष्टः’ इति । तस्मादयमेव पक्षार्थः-
अग्निमानयम्, न पुनः-अयमग्निरेतद्देशवान् इति इत्याह—**अग्नेः पूर्वतरमिति** ।
ननु धर्मिणोऽनुमेयत्वे सन्निकृष्टत्वात् तस्य असन्निकृष्टग्रहणमनर्थकमित्याशङ्क्याह—
**देशस्येति** । पावकरहितस्य पर्वतादेरपरोक्षता, अग्निविशिष्टतया चानुमेयत्वम् ।
तथा च तस्यासन्निकृष्टतैवेत्यर्थः । उपसंहरति—**तस्मादि**त्यर्धेन ॥


[1]: चाप्यस्य. मा.

[2]: यते न शक्यते. मा.

<pb n="316"/>

सा देशस्याग्नियुक्तस्य धूमस्यान्यैश्च कल्पिता ।  
ननु शब्दवदेव स्याल्लिङ्गम्यं विशेषणम् ॥ ४८ ॥  

नैवं न ह्यत्र लिङ्गस्य शक्त्यनेकत्वकल्पना ।  
न च तस्यानुमेयत्वं विशेष्यश्चावधारितः ॥ ४९ ॥  

विशिष्टत्वेन चाज्ञानात्[1] तन्मात्रस्यानुमेयता ।  
ननु [2]धूमस्य धर्मित्वे हेतोः पक्षैकदेशता ॥ ५० ॥  

धर्मविशिष्टस्य धर्मिणोऽनुमेयत्वमुक्तम्, तदनुपपन्नम् ; देशस्य पर्वतादेर्द्ध-
र्मित्वं स्यात्, धूमस्य वा ? न तावत् पर्वतादेः ; यो हि पर्वतावयवोऽग्निसंयुक्तः ; स
एव तेन विशिष्टः[3] । यस्तु पर्वतावयवः प्रत्यक्षः, तस्याग्निविशिष्टता नास्ति ; यदि
स्यात्, प्रत्यक्षगम्यतैव स्यात् ; धूमस्य तु धर्मित्वे प्रतिज्ञार्थैकदेशता हेतोः
स्यात् । तस्मादपरोक्षत्वेन तद्धर्मता धूमस्य न शक्यावगन्तुमित्याशङ्क्याह—<q>सा
देशस्ये</q>त्यर्धेन । [4]पर्वतस्यावयविनो धूमस्य वा धर्मित्वम् ; अवयविनश्चोभयात्मतया
गम्यगमकभावो युक्त एवेत्यर्थः । ननु शब्दवदेव नागृहीतविशेषणन्यायेन
विशेषणमात्रविषयतैव धूमस्य कस्मान्न भवतीति चोदयति—**नन्वि**त्यर्धेन ॥



तत्र परिहारमाह—**नैवमि**त्यर्धेन । युक्तं यच्छब्दस्य विशेषणमात्रविषयत्वम् ;
विशेष्यविषयत्वे हि शक्त्यनेकत्वकल्पना स्यात् ; न तत्कल्पनायां प्रमाणमस्ति,
व्यक्तिप्रतिपत्तेरन्यथाप्युपपद्यमानत्वात् । लिङ्गस्य तु व्याप्तिबलेन गमकत्वम्’ न
शक्त्या । मत्वर्थश्च मत्वर्थेन व्याप्त इति तयोरेव गम्यगमकभावः, नाग्निधूमयो-
रित्यर्थः । न च विशेषणमात्रस्यानुमेयत्वम्, अग्न्यादेः सिद्धसाध्यत्वात् । नापि
विशेष्यमात्रपर्वतादेः, प्रत्यक्षेणैव सन्निकृष्टत्वात् । धर्मविशिष्टस्य तु धर्मिणः
प्रमाणान्तरेणासन्निकृष्टत्वात् तस्यैवानुमेयत्वमित्याह—**न च तस्येति** ।



ननु धूमस्य धर्मित्वे प्रतिज्ञार्थैकदेशो हेतुर्भवत्विति चोदयति—
**नन्वि**त्यर्धेन ।


[1]: तस्मात्तस्य. मा.

[2]: धूमविशेष्यत्वे. चौ. मु.

[3]: ष्टः । तस्माद... ....न्तुम् । यस्तु. मा.

[4]: पर्वतावयविनः. मा.

<pb n="317"/>

नैतदस्ति [1]विशिष्टे हि साध्ये सामान्यहेतुता ।  
धृमतज्ज्ञानसम्बन्धस्मृतिग्रामाण्यकल्पने ॥ ५१ ॥  

फलेन विषयैकत्वं तद्व्यापारात् पुरोदितम् ।  
प्रमेयधीप्रमाणत्वं भाष्यकारस्तु मन्यते ॥ ५२ ॥  

प्रत्यक्षानियमोक्तिश्च सर्वत्रैवानुषज्यते ।  
अनुमानगृहीतस्य तेनैव प्रतिपादनम् ॥ ५३ ॥  

तत्र परिहारमाह—**नैतदस्ती**त्यर्धेन । धूमस्वलक्षणस्याग्निविशिष्टस्यानु-
मेयत्वम्, धूमत्वं च लिङ्गम् । अत्र च यदाग्निज्ञानं फलम्, तदा धूमज्ञानसम्बन्ध-
स्मृतिचतुष्टयस्य विकल्पेन प्रामाण्यम् ; फलेन च विपयैकत्वम्, तत्र व्यापारात् ।
तदुक्तम् “तत्र व्यापाराच्च प्रमाणता” इत्याह—**धूमतज्ज्ञानेति** । ननु भाष्यकारः
प्रमेयबुद्धेः प्रामाण्यमाह—“अनुमानमसन्निकृष्टेऽर्थे बुद्धिः” इति । तत् भाष्यकारः
प्रमेयबुद्धेः प्रामाण्यमाह—“अनुमानमसन्निकृष्टेऽर्थे बुद्धिः” इति । तत् कथं
धूमादिचतुष्टयस्य विकल्पेन प्रामाण्यमित्याशङ्क्याह—**प्रमेयधीति** । प्रदर्शनार्थमेतत्-
“अनुमानमसन्निकृष्टेऽर्थे बुद्धिः” इति ; प्रत्यक्षसूत्रोक्तमेव त्वनियमाभिधानम्—
“बुद्धिर्वा जन्म वा” इत्यादि सर्वत्रानुमानादौ योजनीयमित्यर्थः ।



अत्र केचिच्चोदयन्ति—“अनुमानं ज्ञातसम्बन्धस्य” इति परार्थानुमान-
मनेनाऽ[2]व्याप्तमिति । तत्रैवं चोदिते परार्थानुमानाभावेनैवाव्याप्तेः परिहारो
वक्तव्यः ; रूपत्रययुक्तस्य हि कृतकत्वादेर्वादिनं प्रतिवादिनं च प्रत्यनुमानत्वम् ;
तस्य च स्वार्थतैव । रूपत्रयप्रतिपादकस्य तु वाक्यस्य तत्र परार्थता । तस्य
चागमकत्वान्नानुमानत्वम् । प्रतिवादिसिद्धमेव तु रूपत्रयं वादी स्ववाक्येन
स्मारयति । तदुक्तम्—



“यतस्तु साधनापेक्षा तेनास्यैव प्रमाणता ।  
तत्स्मृत्युत्पत्तिमात्रे तु वाक्यव्यापार इष्यते ॥” इति ।  

एवं च वदतैतत् प्रदर्शितम्—यावतैव रूपत्रयस्मृतिर्भवति, तावदेव प्रयोक्तव्यम् ;
नाधिकं प्रतिज्ञावचनादि, असाधनाङ्गत्वादिति । [3]अथापि किमेतेन ? भवतु परा-
र्थानुमानम् ; तत्राप्यभ्युपगमवादेनैतल्लक्षणं योजयितुमाह—**अनुमानगृहीतस्येति** ।
[1]: विशेषे. चौ. मु.

[2]: मनेनाप्तमिति. मा.

[3]: अथापि किं न तेन भवतु परमार्थानु. मा.

<pb n="318"/>

परेभ्यो वाञ्चछता वाच्यः [1]पूर्वं पक्षो यथोदितः ।  
तत्र धर्मिणमुद्दिश्य साध्यधर्मो विधीयते ॥ ५४ ॥  

नियमस्तद्विपक्षाच्च कल्प्यते नाविरोधिनः ।  
असन्निकृष्टवाचा च द्वयमत्र जिहासितम् ॥ ५५ ॥  

ताद्रूप्येण परिच्छित्तिस्तद्विपर्ययतोऽपि वा[2] ।  
प्रमितस्य प्रमाणे हि नापेक्षा जायते पुनः ॥ ५६ ॥  

यदानुमानगृहीतमनुमानेनैव प्रतिपादयितुं विवक्ष्यते [3]तदा यथोदितः पक्षो
धर्मविशिष्टो धर्मी पूर्वं प्रतिपादनीयः ।



ननु परार्थानुमाने प्रतिज्ञावचनमसाधनाङ्गम्, प्रतिज्ञार्थसिद्धावनुपयुज्यमा-
नत्वात् । तथा हि—न तत् साक्षादनित्यत्वं साधयति, अनित्यत्वेनानियतत्वात् ।
नापि साधनप्रतिपादकत्वेनाङ्गत्वम् हेतुत्ववचनवत्, साध्याभिधानात् । नापि
साधनविषयप्रतिपादकत्वेन, साधनसाधनविषयप्रतिपादनस्यैवानुपयोगित्वात् ;
अप्रदर्शितविषयमपि रूपत्रयं प्रयोक्तुं शक्यत एव ; प्रयुक्तं च साध्यनिश्चयं
जनयत्वेव । सत्यमेवमेतत् ; प्रतिज्ञावचन एव तु परार्थानुमानवादिनः प्रष्टव्याः ।
अभ्युपगमवादेन त्वेतल्लक्षणं परार्थानुमानेऽपि योजितम् ; न तु परार्थानुमानं
नाम किंचिदस्तीत्युक्तम् ।



कथं प्रतिपादनीय इत्याह—**तत्र धर्मिणमि**त्यर्धेन । तत्र प्रत्यक्षसिद्धं
धर्मिणमुद्दिश्यासिद्धमनित्यत्वाद्युपादीयते—यः शब्दः, सोऽनित्यः इति ॥



ननूपादीयमानमनित्यत्वमत्रोद्दिश्यमा[4]नशब्दविशेषणम् ; तत्र यद्ययमर्थः—
शब्द एवानित्यो न घटादिः [5]इति) तदा व्याप्तिशून्यता हेतोः ; अथ—
शब्दोऽनित्य एव [6]इति) तदाप्यपक्षधर्मतेत्याशङ्ग्याह—**नियम** इति । शब्दोद्देशेन
ह्यनित्यत्वमुपादीयमानमनित्यत्वविरोधिधर्मान्तरव्यवच्छेदेनैव विशेषणम्—अनित्य
एव शब्दः, न नित्यः इति, अतो न व्याप्तिशून्यत्वं नाप्यपक्षधर्मता हेतोरित्यर्थः ।
असन्निकृष्टग्रहणेन च ताद्रूप्येण तद्विपर्ययेण वा सन्निकृष्टस्य पक्षाभासतां
दर्शयति—**असन्निकृष्टेति** । यतः प्रमाणान्तरप्रमिते वस्तुनि प्रमाणान्तरापेक्षैव
नास्तीत्याह—**प्रमितस्ये**त्यर्धेन ॥


[1]: पूर्वपक्ष;. चौ. मु.

[2]: च. चौ. मु.

[3]: तथा. मा.

[4]: मानं शब्द. मा.

[5]: Omitted. इति. मा.

[6]: Omitted. इति. मा.

<pb n="319"/>

ताद्रूप्येण परिच्छिन्ने प्रमाणं निष्फलं परम् ।  
वैपरीत्यपरिच्छिन्ने नावकाशः परस्य तु ॥ ५७ ॥  

मूले तस्य ह्यनुत्पन्ने पूर्वेण विषयो हृतः ।  
प्रत्यक्षादेश्च षट्कस्य येनैवार्थोऽवधारितः ॥ ५८ ॥  

यदि तावद्यथैव साधयितुमिष्टस्तथैव प्रमाणान्तरेण प्रतिपन्नः ; ततः सिद्ध-
साध्यतेत्याह—**ताद्रूप्येण परिच्छिन्न** इत्यर्धेन । अथ[1] [*]सिषाधयिषितानित्यत्व-
विपर्ययेण प्रत्यक्षादिना प्रतिपन्नः, ततः प्रत्यक्षादिविरोधिनी प्रतिज्ञेत्याह—
**वैपरीत्ये**त्यर्धेन । प्रत्यक्षेण सिषाधयिषितधर्मविपर्ययेणावगते शब्दादावनुमानस्या-
वकाश एव नास्तीस्यर्थः ॥



ननु यदि नाम सिषाधयिषितधर्मविपर्ययेण प्रत्यक्षादिभ्यः शब्दादयोऽवग-
म्यन्ते’ तथाप्यनुमानस्यावकाशः किमिति न भवति ? कृतकत्वं [2]ह्यनित्यत्वेन व्याप्तं
शब्दधर्मतया अवगम्यमानमनित्यत्वज्ञानं जनयति ; तच्च रूपत्रययुक्तं कृतकत्वं
प्रत्यक्षादिविरोधेऽपि प्रतिज्ञामात्रपर्यवसितेऽस्त्येव ; [3]अतः प्रत्यक्षादिविरोधो न
प्रतिज्ञादोष इत्याशङ्क्याह—**मूले तस्ये**त्यर्धेन । प्रत्यक्षादिना सिषाधयिषितधर्मवि-
पर्ययेणावगते शब्दादौ कृतकत्वमनित्यत्वज्ञानं न जनयत्येव, नित्यत्वेऽपि दर्शनाद-
नैकान्तिकत्वादपक्षधर्मत्वाद्वा । हेतुदोष एव तर्ह्ययम्’ न प्रतिज्ञादोषः । सत्यम् ;
रूपत्रयबाध एवायम् ; पक्षविपर्ययद्वारेण तु पक्षदोष इत्युच्यते साध्यविकलत्वादय
इव दृष्टान्तदोषाः, न तु पक्षमात्रपर्यवसितोऽयं बाधः, पक्षस्याप्रमाणत्वात् ;
हेतुश्चेदबाधितरूपः ; प्रत्यक्षादिना साध्यविपर्ययावगमेऽपि किमिति साध्यज्ञानं न
जनयति ? रूपत्रययुक्तस्य तु बाधेन तल्लक्षणमेव दूषितं स्यात् । भवतु प्रत्यक्षेण
विपर्ययावगमेऽनुमानस्य बाधः, अनुमानेन तु विपर्ययावगमे तुल्यत्वेन किमि-
तीतरस्य बाध इत्याशङ्क्याह—**प्रत्यक्षादेश्चेति** । प्रत्यक्षादीनां मध्ये येनैव सिषाध-
यिषितधर्मविपर्ययोऽवगम्यते तेनैवेतरस्य बाधः । अनुमानेनापि हि सिद्धावयवेन
[1]: अथसिद्धसाध. मा.

[2]: कृतत्वस्य नित्यत्वेन व्याप्तश. मा.

[3]: अथ प्रत्यक्षादि. मा.

\*: षाध संसिद्धौ. धातुपाठः

<pb n="320"/>

तेनैवोत्तरबाधः स्याद् विकल्पादेरसम्भवात् ।  
अग्राह्यता तु शब्दादेः प्रत्यक्षेण विरुध्यते ॥ ५९ ॥  

तेषामश्रावणत्वादि विरुद्धमनुमानतः ।  
न हि श्रावणता नाम प्रत्यक्षेणावगम्यते ॥ ६० ॥  

सान्वयव्यतिरेकाभ्यां गम्यते बधिरादिषु । ।  
त्रिधा शब्दविरोधः स्यात् [1]प्रसिद्ध्यदिविभागतः ॥ ६१ ॥  

प्रतिज्ञापूर्वसञ्जल्पसर्वलोकप्रसिद्धितः ।  
यावञ्जीवमहं मौनीत्युक्तिमात्रेण बाध्यते ॥ ६२ ॥  

सर्ववाक्यमृषात्वे तु धर्मौक्त्यैवात्मबाधनम् ।  

विपर्ययेऽवगते हेत्वन्तरमसिद्धावयवं सिषाधयिषितधर्मविपर्ययेऽपि दर्शनाद[2]-
नैकान्तिकत्वेनापक्षधर्मत्वेन वा साध्यज्ञानं न जनयतीति विकल्पसमुच्चयौ नाश-
ङ्कितव्यावित्यर्थः ।



तत्र तावत् प्रत्यक्षविरोधमाह—**अग्राह्यतेत्यर्धेन** । शब्दो न प्रतीयते—इति
प्रतिज्ञायां प्रत्यक्षविरोधो वक्तव्यः ॥



अनुमानविरोधमाह—**तेषामि**त्यर्धेन । अश्रावणः शब्दः—इति प्रतिज्ञा-
यामनुमानविरोधो वक्तव्यः । ननु दिङ्नागेन “प्रत्यक्षोदाहरणमेतत्” इति वर्णितम् ;
तन्निराकरणार्थमाह—**न हीति** । श्रोत्रग्राह्यता हि शब्दधर्मः श्रोत्रेण नावसीयते,
किन्तु बधिरादिगतान्वयव्यतिरेकलिङ्गावसेया ॥



इदानीं प्रसिद्ध्यादिविभागेन त्रिप्रकारं शब्दविरोधमाह—**त्रिधे**त्यर्धेन ॥



प्रसिद्ध्यादिविभागेन—इति यदुक्तं तत्रोदाहरणमाह—**प्रतिज्ञे**त्यर्धेन ।
तत्र तावत् प्रतिज्ञाविरोधं त्रिप्रकारमाह—**यावञ्जीवमि**त्यर्धेन । यावज्जीवमहं
मौनी—इति प्रतिज्ञाते प्रतिज्ञोच्चारणेनैव धर्मधर्मिनिरपेक्षेण प्रतिज्ञार्थो बाध्यते,
मौनित्वशब्दोच्चारणयोर्विरोधादिति ॥



इदार्नी धर्मपर्यालोचनेन प्रतिज्ञयैव प्रतिज्ञार्थो बाध्यत इत्याह—**सर्ववाक्ये**-
त्यर्धेन । सर्वं वाक्यं मृषा—इति प्रतिज्ञार्थे प्रतिपादकस्यापि वाक्यस्य धर्मित्वेन


[1]: प्रतिज्ञादि. चौ. मु.

[2]: Omitted. अनैकान्तिकत्वेन. मा.

<pb n="321"/>
धर्म्युक्त्याह यतो जातः सा वन्ध्या जननी मम ॥ ६३ ॥  

बौद्धस्य शब्दनित्यत्वं पूर्वोपेतेन बाध्यते ।  
चन्द्रशब्दाभिधेयत्वं शशिनो यो निषेधति ॥ ६४ ॥  

स सर्वलोकसिद्धेन चन्द्रज्ञानेन बाध्यते ।  
ज्ञातगोगवयाकारं प्रति यः साधयेदिदम् ॥ ६५ ॥  

मृषात्वे [1]सत्यन्येषाममृषात्वप्रसङ्गः । सांप्रतं धर्मिपर्यालोचनेन प्रतिज्ञयैव प्रतिज्ञार्थो
बाध्यत इत्याह—**धर्म्युक्त्ये**त्यर्धेन । जननीत्वमेव हि वन्ध्यात्वस्य बाधकम् ।
विवक्षातश्चैतदुच्यते—धर्म्युक्त्येति ; वन्ध्यात्वमपि जननीत्वस्य बाधकं यतः ॥



अधुना पूर्वसञ्जल्पबाघोदाहरणमाह—**बौद्धस्ये**त्यर्धेन । क्षणिकाः सर्व-
संस्काराः—इत्यभ्युपगम्य शब्दनित्यत्व[2]प्रतिज्ञता पूर्वतनस्वाभ्युपगमेन तां बाधत
इत्यर्थः । ननु च प्रत्यक्षानुमानव्यतिरेकेणाभ्युपगमप्रमाणाभावात् कोऽयमभ्युपगम-
विरोधो नाम ? अथ तयोरेवानेन मुखेनोपन्यासः, ताभ्यामेव तर्हि बाधः ; स च
प्रदर्शित एव । शब्दबाधप्रकार[3]प्रदर्शने नैव प्रसङ्गः स्यात् । सत्यमेवम् ; प्रमाणा-
न्तरपूर्वकेणैव तु क्षणिकत्वाभ्युपगमान्न प्रतिज्ञाबाधोऽयम् ; तावन्मात्रालोचनेनो-
च्यत इत्यदोषः ।



सर्वलोकप्रसिद्धिबाधायामुदाहरणमाह—**चन्द्रशब्देति** । शशिनि चन्द्र-
शब्दाभिधेयत्वनिषेधप्रतिज्ञा सर्वलोकप्रसिध्या बाध्यत इत्यर्थः । ननु लोकप्रसिद्धिर्न
पृथक् प्रमाणम् ; कोऽयं तद्बाधोपन्यासः ? अथ तद्व्याजेन यत्पूर्विका सा, एत-
देवोपन्यस्तम् ; एवं तर्हि अर्थापत्त्या तदभिधायकत्वावगमादर्थापत्तिबाधप्रदर्शने-
नैव गतम् । सत्यमेवम् ; तथापि चन्द्रशब्दादनन्यथसिद्धं यच्चन्द्रज्ञानं तदेवेद-
मर्था/?/त्तिनिरपेक्षमुपन्यस्तमिति द्रष्टव्यम् । तथा चोक्तम्-चन्द्रज्ञानेन बाध्यते इति ।



एवं तावत् प्रतिज्ञाविभागेन शब्दविरोधं त्रिप्रकारमुपवर्ण्य इदानीमुपमान-
विरोधमाह—**ज्ञातेति** । उपमानेन ज्ञातगोगवयाकारं पुरुषं प्रति यः प्रतिज्ञां
करोति ‘गोर्गवयसादृश्यं नास्ति’ इति, तस्य बाधा उपमानेनेत्यर्थः ।


[1]: सत्येषांमृषात्व. मा.

[2]: प्रतिज्ञापूर्व....स्वा. मा.

[3]: प्रदर्शनेन चैव मा.

<pb n="322"/>
न गोर्गवयसादृश्यं तस्य मानोपमानतः ।  
गे[1]हावगतनास्तित्वो जीवंश्चैत्रो यदा बहिः ॥ ६६ ॥  

नास्तीति साध्यते बाधस्तत्रार्थापत्तितो भवेत् ।  
अग्नावदाहके साध्ये शब्दे चानभिधायके ॥ ६७ ॥  

श्रोत्रादिनास्तितायां च शब्दानित्यत्वसाधने ।  
श्रुतार्थापत्तिबाधोऽत्र यदाप्तोक्तिनिवारिते ॥ ६८ ॥  

दिवाभुजो निषिध्येत हेतुना रात्रिभोजनम् ।  
शशश्रृङ्गादि[2]सद्भावे विरोधोऽनुपलब्धितः ॥ ६९ ॥  

एवं [3]तु धर्मसम्बन्धबाधस्तावदुदाहृतः ।  
धर्मधर्म्युभयेषां च स्वरूपस्वविशेषयोः ॥ ७० ॥  

श्रुत्यर्थाक्षि[4]प्तयोर्बाधो वाच्यः सर्वप्रमाणकः ।  
तृणादिविक्रियाहेतोरग्निमद्धिमसाधने ॥ ७१ ॥  

सांप्रतमर्थापत्तिविरोधावसरे दृष्टार्थापत्तिबाधायामुदाहरणपञ्चकमाह श्लोक-
द्वयेन—**गेहेत्यादिना** ।



श्रुतार्थापत्तिबाधायमप्युदाहरणमाह—**श्रुतार्थापत्तीति** ।



शशश्रृङ्गादिसद्भावप्रतिज्ञायामप्यभावेन बाध इत्याह—**शशश्रृङ्गे**त्यर्धेन ॥



उपसंहरति—**एवमि**त्यर्धेन । एवं तु धर्मसम्बन्धबाधं सर्वप्रमाणकमुपवर्ण्ये-
दानीं धर्मधर्म्युभयेषां यौ स्वरूपस्वविशेषौ प्रतिज्ञायां श्रुत्यर्थापत्तिभ्यामुपात्तौ
तयोरपि बाधः सर्वप्रमाणको वक्तव्य इत्याह—**धर्मधर्मीति** ।



[5]तत्र प्रत्यक्षेणार्थोक्तधर्मविशेषबाधोदाहरणमाह—**तृणादीति** । अग्निमद्धि-
मम्—इति हि प्रतिज्ञायामग्नेरौष्ण्यविशेषोऽर्थाक्षिप्तः ; तस्य प्रत्यक्षतः शैत्यावग-
माद् बाध इत्यर्थः । हेतोरुपन्यासेन विशेषस्यापि प्रतिज्ञायामर्थोक्ततां दर्शयति,
अन्यथा प्रतिज्ञाबाधे हेतुप्रदर्शनमसम्बद्धमेव स्यात् ।


[1]: गोभावगतनास्तित्वे. मा.

[2]: सद्भावविरोधः. चौ. मु.

[3]: च. चौ. मु.

[4]: प्तयोर्वाक्ये. चौ. मु.

[5]: प्रत्य. मा.

<pb n="323"/>

प्रत्यक्षावगताच्छैत्यात् [1]तद्विशेषौष्ण्यबाधनम् ।  
अधर्मो विहितो दुःखं करोत्यल्पमितीह तु ॥ ७२ ॥  

विहितत्वाद[2]धर्मत्वस्वरूपस्यैव बाधनम् ।  
तथा दुःखनिमित्तत्वं विशेषस्तस्य बाध्यते ॥ ७३ ॥  

अयथार्था धियः सर्वा इत्युक्ते द्वयबाधनम् ।  
स्वरूपस्वविशेषाभ्यां तद्धीमिथ्यात्वसाधनात् ॥ ७४ ॥  

क्षणिकात्यन्तमिथ्यात्वे विशेषौ च द्वयोरिह ।  
दर्शनादेकदे[3]शस्येत्येतेनैतद् व्युदस्यते ॥ ७५ ॥  

यत्रैकस्योभयोर्वापि संशयाधीविपर्ययाः ।  
शैत्यान्न दाहको वह्निश्चाक्षुषत्वादनित्यता ॥ ७६ ॥  

इदानीमागमेन धर्मिस्वरूपतद्विशेषबाधोदाहरणमाह—**अधर्म इति** सार्धेन ।
विहितत्वेनाविशेषिते धर्मिणि सिद्धसाध्यता ; विशेषिते त्वधर्मरूपता दुःखहेतुत्वं
च विशेषोऽस्य बाध्यत इत्यर्थः । उभयबाधप्रदर्शनार्थं च विहितत्वं धर्मिविशेषण-
त्वेनोपात्तम् ॥



इदानीमुभयस्वरूपोभयविशेष[4]बाधायामुदाहरणमाह—**अयथार्या इति** ॥



धर्मधर्मिविशेषबुद्धेरपि मिथ्यात्वसाधनेनोभयबाधः । क्षणिकत्वं च धर्मिणो
विशेषः, अत्यन्तमिथ्यात्वं धर्मस्येत्याह—**क्षणिके**त्यर्धेन । एवमसन्निकृष्टग्रहणेन
सन्निकृष्टस्य पक्षाभासत्वं दर्शितम् । “एकदेशदर्शनात्” इत्येतेनाप्युभयोर्वादि-
प्रतिवादिनोरेकस्य वा[5]ज्ञानसन्देहविपर्ययासिद्धस्य हेत्वाभासतां दर्शयितुमाह—
**दर्शनादेकदेशस्येति** ।



तत्र द्वयोर्विपर्ययासिद्धावुदाहरणमाह—**शैत्यादिति** ।


[1]: तद्दिशेषोत्थ. चौ. मु.

[2]: अधर्मस्य. चौ. मु.

[3]: शस्येत्यनेनैतत्. चौ. मु.

[4]: Omitted. बाधा. मा.

[5]: ज्ञानं सन्दिह्य. वि. मा.

<pb n="324"/>

शब्दस्येत्येवमादौ तु द्वयोः सिद्धो विपर्ययः ।  
कृतकत्वगुणत्वादौ परोक्ते याज्ञिकं प्रति ॥ ७७ ॥  

स्वोक्ते चैवंप्रकारे स्यादसिद्धोऽन्यतरस्य तु ।  
बाष्पादिभावसन्दिग्धो द्वयोरन्यतरस्य वा ॥ ७८ ॥  

धूमस्त्रिधाप्यसिद्धः स्यादेवं तावत् स्वरूपतः ।  
एत एव प्रकाराः स्युराश्रयासिद्धिकल्पने ॥ ७९ ॥  

ज्ञातेऽपि हि स्वरूपेण नातद्धर्मेऽस्ति हेतुता ।  
सर्वत्र दृष्टाकार्यत्वादात्मा सर्वगतस्त्विति ॥ ८० ॥  

LG n="00">
बौद्धं प्रत्याश्रयासिद्धो लौकिकादेस्तु संशयः ।  
वाङ्मात्रासिद्धिमात्रेण व्यवहाराप्रकल्पनात् ॥ ८१ ॥  

[1]इदानीमेकतरविपर्ययासिद्धमुदाहरति—**कृतकत्वेति** । [2]शब्दानित्यत्वप्रति-
ज्ञायां कृतकत्वं गुणत्वं च मीमांसकं प्रति विपर्ययासिद्धम् ।



सन्दिग्धासिद्धिमुदाहरति—**बाष्पादिभावेति** । यदा बाष्पादिभावेन
सन्दिग्धासिद्धावुपदिश्यते धूमस्तदा द्वयोर्वादिप्रतिवादिनोरेकस्य वादिनः प्रति-
वादिनो वा त्रिधाप्यसिद्ध इत्यर्थः ।



आश्रयासिद्धत्वेनापि हेतोरप्रसिद्धत्वं त्रिप्रकारमेवेत्याह—**एत एवे**त्यर्धेन ॥



नन्वाश्रयासिद्धत्वेन हेतोरसिद्धता किमिति भवतीत्याशङ्क्याह—**ज्ञातेऽपी**-
त्यर्धेन । धर्मिधर्मतया गृह्यमाणस्य हेतुत्वम् ; असिद्धे च धर्मिणि कुतस्तद्धर्मते-
त्यर्थः । अत्रैवोदाहरणमाह—**सर्वत्रेति** । आत्मनः सर्वगतत्वसिद्धौ [3]सर्वत्र
सुखदुःखोपलब्धेर्हेतु[4]त्वमुच्यमानं बौद्धस्याश्रयविपर्ययेण विपर्ययासिद्धम् ; लौकिका-
देस्तु सन्देहेन सन्दिग्धासिद्धमित्यर्थः ।



“यत्रैकस्य” इति तीर्थान्तराभिप्रायेणोक्तम् ; परमार्थतस्त्वन्यतरासिद्धं
नाम वस्त्वेव नास्तीत्याह—**वाङ्मात्रेत्यादिना** श्लोकद्वयेन । अनित्यः शब्दः


[1]: इदानीमे... पर्य. मा.

[2]: शब्दोऽनित्य. मा.

[3]: सर्वसुख. मा.

[4]: त्वमूह्यमानम्. मा.

<pb n="325"/>

द्वाभ्यां योऽसत्त्वतो ज्ञातस्तद्वचोदूषणं मतम् ।  
इतरत् साधनं तु स्याद् वादिना यदि साध्यते ॥ ८२ ॥  

निराकरणसिद्धौ वा दूषणं प्रतिवादिनः ।  
सन्देहविपरीतत्वहेतु चात्र निराकृतौ ॥ ८३ ॥  

ज्ञातसम्बन्धवचनात् त्रयः संशयहेतवः ।  
सत्साध्ये तदभावे [1]च द्वाभ्यां व्यावृत्त एव च ॥ ८४ ॥  

द्वौ विरुद्धार्थसम्बन्धौ यावेकत्रैकदेशिनि ।  
प्रमेयानित्यतामूर्तिधर्माः साधारणा द्वयोः ॥ ८५ ॥  

नित्यायत्नोत्थयत्नो[2]त्थनित्येषु द्विरनि[3]त्यता ।  

कृतकत्वात् इत्युक्ते यदि मीमांसकः शब्दे प्रमाणेन कृतकत्वस्यासिद्धतामापादयति,
तदा बौद्धस्याप्यसिद्ध एवेति दूषणम् ; अथ बौद्धः प्रमाणेन सिद्धतामापादयति,
तदा मीमांसकस्यापि सिद्ध एवेति साधनतां प्रतिपद्यते ; यदि तु वाङ्मात्रेणा-
सिद्धतां ब्रूयात्, ततो वादिनापि वाङ्मात्रेण सिद्धता शक्यत एव वक्तुम् ।
अनुमानव्यवहारोच्छेदप्रसङ्ग इत्यर्थः ।



“ज्ञातसम्बन्ध” इत्यनेनाप्यनैकान्तिकविरुद्धयोर्हेत्वाभासतां दर्शयती-
त्योह—**सन्देहेति** त्रिपाद्या । तत्र सन्देहहेतोस्त्रिप्रकारतामाह—<q>त्रयः संशय-
हेतव इति</q> ।



तां त्रिप्रकारतां दर्शयितुमाह—**सत्साध्येति** । तत्र सत्साध्ये तदभावे
च—इत्येकः प्रकारः साधारणसंज्ञकः ; द्वाभ्यां व्यावृत्त एव च—इत्येकोऽपरः ;
अर्द्धेन [4]द्वौ—इत्यादिनापरो विरुद्धाव्यभिचारिलक्षणः । तत्र सत्साध्ये तदभावे
च-इत्यत्रोदाहरणचतुष्टयमाह—**प्रमेयेति** । अत्र हि नित्यायत्नो[5]त्थयत्नोत्थनित्येषु
साध्येषु यथासंख्येन प्रमेयत्वादयः साधनधर्माः साधारणाः । ननु च विषमसंख्य-
त्वाद् यथासंख्यं न घटत इत्याह—**द्विरनित्यतेति** । साधनधर्ममध्ये द्विरनित्यता
द्रष्टव्या—प्रमेयानित्य[6]तानित्यतामूर्तिधर्मा इति यावत् । नित्यत्वे प्रमेयत्वं घटा-
[1]: वा. चौ. मु.

[2]: त्थानित्येषु. चौ. मु.

[3]: त्यतः. चौ. मु.

[4]: द्वावित्यपरः. मा.

[5]: त्थानित्येषु. रत्नाकर.

[6]: तानित्यामूर्ति. मा.

<pb n="326"/>
नित्या भूर्गन्धवत्त्वेन स्यादसाधारणस्त्वयम् ॥ ८६ ॥  

निश्चयैकाङ्क्यैक[1]ल्यादुभौ संशयकारणम् ।  

काशयोः साधारणम् ; अप्रयत्नानन्तरीयकत्वेऽप्यनित्यत्वं विद्युद्घटयोः ; प्र[3]यत्नान-
न्तरीयकत्वेऽपि तदेवानित्यत्वं विद्युद्घटयोः ; नित्यत्वे चामूर्तत्वं कर्माकाशयोः ।
यच्च साधारणस्य चतुष्प्रकारत्वमन्यैरुक्तम्—सपक्षैकदेशवृत्तिविपक्षव्यापि—इत्या-
दिना विभागेन, तस्य सन्देहं प्रत्यनुपयोगित्वान्नोक्तम् ।



द्वाभ्यां व्यावृत्त एव-इत्यत्रोदाहरणमाह—**नित्या भूरि**त्यर्धेन । नित्यत्वे
तु शब्दस्य श्रावणत्वं शब्दत्वेऽपि सद्भावात् सम्यग्धेतुरेवेति तत्परित्यागेन गन्ध-
वत्त्वमुदाहृतम् ; तस्य पृथिवीव्यतिरेकेणान्यत्रोदकादावभावाद् व्यवस्थितं पृथिव्यां
[4]गन्धवत्त्वमिति दर्शनात् ॥



ननु साधारणस्यापि तावत् संशयहेतुत्वं [5]न दूषणम्, —तथाहि—नित्या-
नित्यबुद्धिद्वयोत्पादकत्वेन वा प्रमेयत्वादेः संशयहेतुत्वम्, उभयकोटिसंस्पर्शिविज्ञा-
नोत्पादकत्वेन वा ? न तावन्नित्यानित्यबुद्धिद्वयोत्पादकत्वेन, उभाभ्यामेकेनाप्य-
नियतत्वात् ; नियमलक्षणेन च सम्बन्धेनार्थान्तरमर्थान्तरे बुद्धिमुत्पादयति ; नियतत्वे
चोभयत्र निश्चायकत्वमेव स्यात् यथा शिंशपात्ववृक्षत्वादिषु ; नापि सन्दिग्धैक-
विज्ञानजनकत्वेन, अर्थसन्देहाभावे केनाप्यनियतत्वात् ;—किमुतासाधारणस्य ।
तथाहि—न तावदुभयत्र बुद्ध्युत्पादकत्वम्, उभयत्राप्यदर्शनात् ; [6]नियतत्वं तु
दूरोत्सारितमेव । नाप्युभयाभावव्युत्पादकत्वम्, पृथ्वीव्यतिरेकेणोभयाभावेऽप्य-
दर्शनात् ; तत्र चोभयाभावस्य सन्दिग्धत्वात् ; उभयाभावबुध्युत्पादकत्वे चोभया-
भावेन सन्देहो न स्यात् । उभयाभावरहितस्य वस्तुनोऽदर्शनात् संशय इति चेत्,
वस्तुत्वादेव तर्हि साधारणात् संशयः, न गन्धवत्त्वादसाधारणात् । भवतु वा
साधारणस्य संशयहेतुत्वम्, तदुपलब्धौ संशयदर्शनात् ; असाधारणधर्मोपलब्धौ तु
संशय एव नोपजायत इत्याशङ्क्याह—**निश्चये**त्यर्धेन । तदनेन प्रयोग उपक्षिप्तः-
[1]: ल्यादेष. चौ. मु.

[2]: यत्नान्तरीय. मा.

[3]: यत्नान्तरीय. मा.

[4]: कन्धत्वमिति. मा.

[5]: Omitted. न. मा.

[6]: नित्यत्वम्. मा.

<pb n="327"/>
साधारणो यथा दृष्टो बुद्धिद्वयनिमित्तकः ॥ ८७ ॥  

विरुद्धैकानवाप्तेश्च संशये कारणं मतम् ।  
[1]यत्रासाधारणो नास्ति तदभावमुखेन तु ॥ ८८ ॥  

द्वयासत्त्वविरोधाच्च [2]स नः संशयकारणम् ।  
सन्दिग्धहेतुता चैषां विषयापे[3]क्षयेष्यते ॥ ८९ ॥  

निर्णयस्यापि हेतुत्वं दृष्टं साध्यान्तरे यतः ।  
व्यवच्छेदान्वयौ लब्धा निष्क्रियादावमूर्तिवत् ॥ ९० ॥  

क्षित्येक[4]देशसिद्धत्वे गन्धवत्त्वस्य हेतुता ।  

असाधारणो धर्मी, संशय हेतुरेष इति साध्यो धर्मः, निश्चयैकाङ्गविकलत्वादिति
हेतुः, साधारणवदिति दृष्टान्तः ।



व्यतिरेकविकलो हि साधारणः ; असाधारणोऽन्वयविकलः ; एतदेव
श्लोकद्वयेन दर्शयन्नाह—**साधारण इति** । यथा हि साधारणस्योभयत्र दर्शनादु-
भयबुद्धिनिमित्तत्वं व्यतिरेकविकलत्वेन चोभाभ्यामेकेनाप्यनवाप्तेः संशयहेतुता,
एवमेवासाधारणस्याप्युभयत्राप्यदर्शनादुभयाभावमुखे[6]नोभयरहितस्य वस्तुनोऽदर्श-
नात् संशयहेतुतेति प्रक्रिया ।



व्यतिरेकान्वयविकलत्वेन साधारणासाधारणयोः संशयहेतुत्वमुक्तम् । यत्र
तु साध्ये साधारणोऽपि विपक्षव्यतिरेकं लभतेऽसाधारणश्चान्वयम्, तत्र तयोर्गम-
कत्वमेवेत्याह—**सन्दिग्धेति** सपादश्लोकेन । अत्रैवोदाहरणमाह—<q>निष्क्रिये-
त्यादि</q> त्रिपाद्या । अत्त्र च साधारणत्वे सत्येव न हेतुत्वम् ; किन्तु निष्क्रियत्वे
मूर्तत्वस्य क्षित्येक[7]देशासिद्धत्वे च गन्धवत्त्वस्य साधारणासाधारणत्वमेव
नास्तीत्यर्थः ।


[1]: अत्रासा. चौ. मु.

[2]: मतः. चौ. मु.

[3]: क्षयोच्यते. चौ. मु.

[4]: सिक्तत्वे. मा.

[5]: नापिवाव्याप्तेः. मा.

[6]: नोपरहितस्य. मा.

[7]: देशसिक्तत्वे. मा.

<pb n="328"/>
यत्राप्रत्यक्षता वायोररूपत्वेन साध्यते ॥ ९१ ॥  

स्पर्शात् प्रत्यक्षता [1]चासौ विरुद्धाव्यभिचारिता ।  
केचिज्जात्यन्तरं चैनां वर्णयन्त्यपरे पुनः ॥ ९२ ॥  

साधारणत्वमंशेन समस्तं वाप्यनन्वयम् ।  
प्रतिज्ञा यत्र बाध्येत पूर्वोक्तैर्यस्य साधनैः ॥ ९३ ॥  

तत्पराजयतः कार्यो निर्णयो बाधवर्जनात् ।  
क्वचित् संशयहेतू यौ प्रत्येकत्वेन लक्षितौ ॥ ९४ ॥  

“द्वौ विरुद्धार्थसम्बन्धौ” इति यदुक्तं तत्रोदाहरणमाह—**यत्रेति** ।
[2]चक्षुर्गाह्यत्वाग्राह्यत्वे अत्र साध्यत्वेन विवक्षिते ; अप्रत्यक्षत्वमात्रे तु रसादावरूप-
त्वस्य सद्भावादनैकान्तिकत्वं स्यात् ।



विरुद्धाव्यभिचारित्वं च केचित् साधारणासाधारणाभ्यां संशयहेत्वन्तरं
वर्णयन्तिः अपरे त्वरूपस्पर्शत्वयोरंशेन सपक्षविपक्षयोर्वृत्तिदर्शनात् साधारणत्वम् ।
धर्मद्वयस्य तु ताभ्यां व्यावृत्तत्वेनासाधारणत्वमित्याह—**केचिदिति** ।



कथं पुनरत्र निर्णय इत्याह—**प्रतिज्ञेति** । “द्वौ विरुद्धार्थसम्बन्धौ यावेक-
त्रैकदेशिनि”—इति विरुद्धव्यभिचारिणो लक्षणम् । तत्र द्वयोर्विरुद्धार्थसम्बन्धत्वं
संशयहेतुत्वे कारणम् ; न द्वयोरेकत्र दर्शनमात्रम् । तथा हि—विरुद्धार्थसम्ब-
न्धितामन्तरेण धर्मद्वयस्याप्ये[3]कत्रोपलब्धौ प्रत्येकमगमकयोरूर्ध्वत्वकाकवत्त्वयोर्गम-
कयोर्वा प्रयत्नान्तरीयकत्वकृतकत्वयोर्निश्चायकत्वम् ; स्थाणुरयमूर्ध्वत्वे सति काक-
निलयनात् ; अनित्यः शब्दः प्रयत्नानन्तरीयत्वकृतकत्वाभ्यामित्याह—<q>क्वचिदि-
त्यादिना</q> सार्धेन ॥


[1]: वासौ. चौ. मु.

[2]: अत्र रसादौ व्यभिचारवारणाय अप्रत्यक्षत्वं चक्षुरग्राह्यत्वं विवक्षितमित्युक्तम् ।
यद्येवं तर्हि रूपादौ नीरूपत्वस्य व्यभिचारस्तदवस्थ एव । अत इदमत्र प्रमादपतितमिति भाति ।
व्यभिचारपरिहारस्तु द्रव्यत्वविशेषणेन यथान्यायरत्नाकरं द्रष्टव्यः ।

[3]: कत्वोपलब्धौ प्रत्येकमवगमक. मा.

<pb n="329"/>

सङ्घाते निर्णयस्ताभ्यामूर्ध्वताकाकवत्त्ववत् ।  
प्रत्येकं संहतौ [1]चापि गमकावविरोधिनौ ॥ ९५ ॥  

तस्माद् भिन्नौ विरुद्धार्थहेतू चात्र नि[2]दर्शनम् ।  
षोढा विरुद्धतामाहुश्चतुर्द्धा वैकधापि वा ॥ ९६ ॥  

श्रुत्यर्थोक्तस्य बाधायां प्रतिज्ञार्थस्य हेतुना ।  
नित्यत्वे कृतकत्वस्य धर्मबाधाद् विरुद्धता ॥ ९७ ॥  

बाधो धर्मविशेषस्य यदा त्वेवं प्रयुज्यते ।  
अर्थवच्छब्दरूपं स्यात् प्राक् सम्बन्धावधारणात् ॥ ९८ ॥  

विभक्तिमत्त्वात् पश्चाद्वत् स्वरूपेणेति चाश्रिते ।  
अस्वरूपार्थयोगस्तु पश्चाच्छब्दस्य दृश्यते ॥ ९९ ॥  

उपसंहरति—**तस्मादि**त्यर्धेन । द्वयोः [3]पृथग्गमकयोः विरुद्धार्थसम्बन्धयो-
रेकत्र दर्शनं विरुद्धाव्यभिचारिण्युदाहरणमिति । एवं सन्देहहेतोस्त्रिप्रकारतामुप-
न्यस्येदानीं विपरीतहेतोर्दर्शनभेदेनानेकप्रकारतां दर्शयितुमाह—**षोढेति** । श्रुत्यर्थो-
क्तस्य प्रतिज्ञार्थस्य हेतुना बाघायां विरुद्धत्वम् ; षट्प्रकारं तदेके मन्यन्ते—धर्म-
धर्म्युभयेषां स्वरूपविशेषे विपरीतसाधनात्, चतुष्प्रकारत्वमपरे—धर्मधर्मिस्वरूप-
विपरीतसाधनादुभयस्वरूपोभयविशेषयोस्तत्रैवान्तर्भावात् ; साध्यविपर्ययसाधना-
देकप्रकारमपरे ।



हेतुना साध्यधर्मस्वरूपबाधामुदाहरति—**नित्यत्व** इत्यर्धेन । हेतुनार्थोक्त-
धर्मविशेषबाधोऽयमत्र प्रयोग इत्याह—**बाध इति** सार्धेन । शब्दस्वरूपं धर्मि,
पूर्वमपि सम्बन्धावधारणादर्थवदिति साध्यो धर्मः, विभक्तिमत्त्वादिति हेतुः,
सम्बन्धग्रहणोत्तरकालवदिति [4]दृष्टान्तः । पूर्वं सम्बन्धग्रहणादर्थवत्ता सिध्यन्ती
स्वरूपेणैवार्थेन [5]सिध्यतीत्यर्थवत्त्वसाध्यधर्मविशेषोऽयमर्थोक्तोऽभिप्रेतः ॥



यथा चार्थोक्तधर्मविशेषबाधस्तथा दर्शयितुमाह—**अस्वरूपार्थयोगस्त्विति** ॥


[1]: वापि. चौ. मु.

[2]: दशितौ. चौ. मु.

[3]: Omitted पृथग्गमकयोः मा.

[4]: Omitted दृष्टान्तः. मा.

[5]: सिध्यन्तीत्यर्थ. मा.

<pb n="330"/>

तेन प्रागपि सम्बन्धादस्वरूपार्थता भवेत् ।  
इहप्रत्ययहेतुत्वाद् द्रव्यादेर्व्यतिरिच्यते ॥ १०० ॥  

समवायो यथेहायं घट इत्यादिसङ्गतिः ।  
अत्राप्य[1]समवायत्वं संयोगस्येव सिध्यति ॥ १०१ ॥  

तेन धर्मिस्वरूपस्य वैपरीत्याद् विरुद्धता ।  
यच्च सत्तावदेकत्वं समवायस्य कल्पितम् ॥ १०२ ॥  

तत्र संयोगवद्भेदात् स्याद् विशेषविरुद्धता ।  
नित्यमात्मास्तिता कैश्चिद् यदा सौत्रान्तिकं प्रति ॥ १०३ ॥  

साध्यतेऽवयवाभावाद् व्योमवद् द्वयबाधनम् ।  
तदोभयोर्विशेषस्य [2]बाधैवं साध्यते यदा ॥ १०४ ॥  

इदानीं [3]धर्मिस्वरूपबाधं प्रदर्शयितुं प्रयोगमुदाहरति—**इहेति** । समवाय-
स्वरूपं धर्मि, द्रव्यगुणकर्मसामान्यविशेषेभ्यो व्यतिरिच्यत इति साध्यो धर्मः, इह-
प्रत्ययोत्पादकत्वादिति हेतुः, संयोगवदिति दृष्टान्तः ॥



अत्र प्रयोगे धर्मिस्वरूपविपरीतसाधनोऽयं हेतुरित्याह—**अत्रापीति** ॥



संयोगवदिहप्रत्ययहेतुत्वेन गुणान्तर्गतिसाधनाद् धर्मिविशेषविपरीतसाध-
कोऽप्ययं हेतुरित्याह—**यच्चेति** । एकत्वं समवायस्य धर्मिणोऽभिप्रेतम् ; इहप्रत्यय-
[4]हेतुत्वं च संयोगवदनेकतां साधयति ॥



उभयस्वरूपबोधोऽत्र प्रयोग इत्याह—**नित्येति** । निरवयवत्वस्योभयाभावेन
व्याप्तेराकाशे सौत्रान्तिकस्येत्येतत्प्रदर्शनार्थं सौत्रान्तिकग्रहणम् ॥



उभयविशेषबाधोऽत्र प्रयोग इति दर्शयति—**तदोभयोरिति** । चक्षुरादीना-
मिति धर्मिनिर्देशः, पारार्थ्यमिति साध्यो धर्मः, [5]भागवत्त्वलक्षणात् सङ्घातादिति
हेतुः, [6]शयनादिवदिति दृष्टान्तः ॥


[1]: समवयित्वं संयोगस्यैव. मा.

[2]: बाधोऽयम्. चौ. मु.

[3]: धर्मस्वरूप. र्मा.

[4]: हेतुश्च. मा.

[5]: मावत्वलक्षणात्. मा.

[6]: स्वपनादि. मा.

<pb n="331"/>

पारार्थ्यं चक्षुरादीनां सङ्घाताच्छयनादिवत् ।  
शयने सङ्घपारार्थं भौतिकव्याप्तहेतुके ॥ १०५ ॥  

आत्मानं प्रति पारार्थ्यमसिद्धमिति बाधनम् ।  
असंहतपरार्थत्वे [1]इष्टे संहततापि च ॥ १०६ ॥  

[2]अनाहङ्कारिकत्वं च चक्षुरादेः प्रसज्यते ।  
गमकस्यैकदेशस्य [3]व्याप्तिं गम्येन भाषितुम् ॥ १०७ ॥  

साध्यसाधर्म्यवैधर्म्यदृष्टान्तः प्रतिपाद्यते ।  
तत्र हेत्वर्थमुद्दिश्य साध्योपादानमिष्यते ॥ १०८ ॥  

अधुना यथोभयविशेष[4]बाधः तथा दर्शयति—**शयन इति** । शयनाख्ये
हि दृष्टान्तधर्मिणि खट्वायां सावयवत्वलक्षणो हेतुः संहतपारार्थ्येन भौतिकत्वेन च
व्याप्तो दृश्यमानश्चक्षुरादीनां तथाविधमेव पारार्थ्यं भौतिकत्वं च साघयतीत्यभि-
मतात्मसिद्धिविपर्ययसाधनाद् विरुद्धत्वमिति ॥



चक्षुःपरार्थत्वयोः धर्मधर्मिस्वरूपयोः यौ विशेषावभिप्रेतौ—असंहताभौति-
कत्वे तदुभयविशेषविरुद्धोऽयमुच्यत इत्याह—**असंहतेति** ।



“सन्देहविपरी[5]तत्वहेतू चात्र निराकृतौ । [6]ज्ञातसम्बन्धवचनात्”—
इत्युक्तम् ; कथं पुनरेकदेशस्यैकदेशान्तरेण नियमसम्बन्धः परस्मै प्रतिपाद्यत
इत्याह—**गमकस्येति** । गमकस्य हि धूमादेर्गम्येनाग्निना सह व्याप्तिप्रतिपादनाय
साधर्म्यवैधर्म्यदृष्टान्तौ प्रयोक्तव्यावित्यर्थः ॥



एवं सति रूपद्वयप्रतिपादकत्वेन हेतुवचनावेवैतौ पक्षधर्माप्रतिपादकत्वेन न
तथा व्यवहारः । तत्र साधर्म्यदृष्टान्तलक्षणं तावदाह—**तत्रे**त्यर्धेन । साधर्म्यदृष्टा-
न्तवाक्ये हि हेतुमुद्दिश्य साध्यमुपादेयम्—यत् कृतकं तदनित्यमेव इति ॥


[1]: दृष्ट. चौ. मु.

[2]: अनह. चौ. मु.

[3]: व्याप्तिः. चौ. मु.

[4]: बाधक. मा.

[5]: तत्वेहतौ. मा.

[6]: अज्ञातसम्बन्ध. मा.

[7]: धर्मप्रतिपादके. व्यवहारः. मा.

<pb n="332"/>

उद्देश्यो व्याप्यते धर्मी व्यापकश्चेतरो मतः ।  
यद्ववृत्तयोगः प्राथम्यमित्या[1]द्युद्देश्यलक्षणम् ॥ १०९ ॥  

तद्वृत्तमेवकारश्च स्यादु[2]पादेयलक्षणम् ।  
वदत्यर्थं स्वशक्त्या च शब्दो वक्त्रनपेक्षया ॥ ११० ॥  

साध्यहेतुत्वमर्थानां व्याप्तिशक्त्यनुरोधतः ।  
तत्राज्ञानाद् यदा वक्ता [3]सहभावविवक्षया ॥ १११ ॥  

एवं हेत्वर्थः साध्येन व्याप्तः कथितो भवतीत्याह—**उद्देश्य इत्यर्धेन** ।
कथं पुनरुद्दिश्यमानस्य निर्देशः कर्तव्यः, कथं चोपादेयस्येत्याह—<q>यद्वृत्तयोग
इति</q> । उद्दिश्यमानं हि यद्वृत्तयुक्तं प्रथमं च निर्देष्टव्यम् ; उपादीयमानं तद्वृतत्तै-
वकाराभ्यां—यत् कृतकं, यतः कृतकः ; तदनित्यमेव, ततोऽनित्य एव—इति
वा । यतो वृत्तग्रहणेन तद्विभक्त्यन्तं प्रतीयात् तरतमौ च प्रत्ययाविति ॥



इदानीमुक्तसाधर्म्यदृष्टान्तलक्षणानन्वितत्वेनार्थसिद्धं साधर्म्यदृष्टान्ताभासम-
प्रयोगाय दर्शयितुं प्रसक्तिं तावदाह—**वदत्यर्थमिति** । यदि हेतोः साध्येनानुगम-
प्रदर्शनविवक्षायां यावदुच्चार्यते साहित्यप्रतिपादकं विपरीतप्रतिपादकं वा वाक्यम्,
तत्सर्वं वक्तुर्विवक्षानुरोधेन स्वार्थपरित्यागेन तथैव प्रतिपादयेत्—अनित्यः शब्दः
कृतकत्वात्, पटे कृतकनाशित्वे स्तः, यदनित्यं तत् कृतकमेव इति वा ; तदा
नैव साधर्म्यदृष्टान्ताभासता भवेत् ; तथा सम्यक् प्रयुक्तेऽपि वाक्ये यदि शब्दानु-
रोधेनैवार्थो व्यवतिष्ठेत, तदापि नैव साधर्म्यदृष्टान्ताभासता भवेत्—अमूर्तत्वात्
अनित्यः शब्दः, यदमूर्तं तदनित्यमेव कर्मवत् इत्यादि ; यदा तु वक्तृविवक्षापरि-
त्यागेन स्वशक्त्या शब्दोऽर्थं प्रतिपादयति, गम्यगमकभावोऽपि वार्थानां वस्तुबल-
प्रवृत्तव्याप्त्यपेक्षया, न शब्दानुरोधेन ; तदास्ति प्रसक्तिः साधर्म्यदृष्टान्ताभासस्य
शब्ददोषेण वस्तुदोषेण वा । तत्र शब्ददोषकृतं तावत् सोदाहरणमाह—<q>तत्रा-
ज्ञानादिति</q> सार्धेन श्लोकद्वयेन । यदा हेतोः साध्येनानुगमप्रदर्शनमजानन्


[1]: उद्देश. मा.

[2]: उपादान. रत्नाकरः.

[3]: सहचार. चौ. मु.

<pb n="333"/>

विपर्ययेण [1]वा हेतोर्न व्याप्यत्वं विवक्षति ।  
विवक्षन्नपि वा शब्दं तद्योग्यं न वदेद्[2] यदा ॥ ११२ ॥  

घटे कृतकनाशित्वे नाशि व्याप्तं कृतेन वा ।  
न तदेष्टस्य हेतुत्वं स्यादनिष्टस्य [3]वापि तत् ॥ ११३ ॥  

तस्माद् व्याप्यत्वरूपेण वाच्यो हेतुत्वसम्मतः ।  
यदा सम्यक् प्रयुक्तेऽपि वाक्येऽर्थो न तथा भवेत् ॥ ११४ ॥  

साध्यहेतूभयव्याप्तिशून्यत्वात् परमार्थतः ।  
नित्यो ध्वनिरमूर्तत्वात् कर्मवत् परमाणुवत् ॥ ११५ ॥  

पटवद् व्योमवच्चापि तदसद्वादिनं प्रति ।  
धर्म्यसिद्धावपि ह्येवं दृष्टान्ताभासता भवेत् ॥ ११६ ॥  

साहित्यमात्रं विपरीतव्याप्तिं वा प्रतिपादयति, जानन्नपि वा विवक्षानुसारेण शब्द-
परिज्ञानेन प्रमादाद्वा नोच्चारयति-घटे कृतकनाशित्वे नाशि व्याप्तं कृतेन वा
दर्शयति, तत्र साहित्यपक्षे कृतकत्वस्य हेतुत्वेनाभिमतस्य हेतुत्वं न स्यात् ।
विपरीतपक्षे तु साध्यत्वेनाभिमतस्यानित्यत्वस्य हेतुत्वं स्यादिति साधर्म्यदृष्टान्ता-
भासते[4]त्याह—**तत्राज्ञानादिति** । उपसंहरति—**तस्मादि**त्यर्धेन ॥



“साध्यहेतुत्वमर्थानां व्याप्तिशक्त्यनुरोधतः” । इति वस्तुदोषस्य यदुक्तं
तद्दर्शयति—**यदेति** । नित्यः शब्दोऽमूर्तत्वात् यदमूर्तं तन्नित्यमेव—इत्येव
प्रयुक्तेऽपि साधर्म्यवाक्ये यदा साध्यहेतूभयव्याप्तिशून्यत्वेन व्याप्यत्वं मूर्तस्य
कर्माद्यालोचनया नास्ति, तदापि साधर्म्यदृष्टान्ताभासत्वमित्यर्थः ॥



अत्रैवोदाहरणमाह—**नित्यो ध्वनिरिति पटवदन्तेन** । यदा शब्द-
नित्यत्वप्रतिज्ञायाममूर्तत्वं हेतुत्वेनोपदिश्यते, तदा क्रियापरमाणुघटानां यथासंख्येन
साध्यहेतूभयशून्यता ।



आकाशस्यापि तदसद्वादिनं सौत्रान्तिकं प्रति तदभावेनैवोभयशून्य-
तेत्याह—**व्योमवच्चापीति** सशेषेणार्धेन ॥


[1]: वाहेतौ न. चौ. मु.

[2]: यदि. चौ. मु.

[3]: चौम. चौ. मु.

[4]: त्वर्थः । उप. इति भाष्यम् ? मा.

<pb n="334"/>

तत्सद्भावेऽपि च व्योम्नि द्वययुक्तेऽपि कीर्तिते ।  
कर्माद्यालोचनाद् व्याप्तिर्हेतोर्नास्तीति वर्जनम् ॥ ११७ ॥  

व्याप्त्या साधर्म्य उक्ते च न वैधर्म्य[1]मपेक्षते ।  
सहभावित्वदृष्ट्या तु यदाव्याप्तिं न लक्षयेत् ॥ ११८ ॥  

परः साधर्म्यदृष्टान्तात् [2]तं वा नापेक्षते यदा ।  
वक्ता वा सहभावित्वं शुद्धं तेन वदेद् यदा ॥ ११९ ॥  

विपरीता[3]न्वयत्वं वा तत्समाधित्सया तदा ।  
पूर्वज्ञानोपमर्देन वैधर्म्येणेष्टसाधनम् ॥ १२० ॥  

व्याप्तिशून्यतायामुदाहरणमाह—**तत्सद्भाव इति** । आकाशस्यैव सद्भाव-
वादिनं प्रति सत्यपि नित्यत्वामूर्तत्वद्वययोगे कर्मादौ नित्यत्वाभावेऽपि अमूर्तत्वा-
दर्शनाद् व्याप्तिशून्यतेत्यर्थः ॥



“गमकस्यैकदेशस्य व्याप्तिं गम्येन भाषितुम् ।  
साध्यसाधर्म्यवैधर्म्यदृष्टान्तः प्रतिपाद्यते ॥”  

इति यदुक्तं [4]तदनुपपन्नमित्याह—**व्याप्त्ये**त्यर्धेन । यत्र यत्र धूमस्तत्र
तत्राग्निः—इत्युक्ते साधर्म्यमात्रादेवाग्निना धूमस्य व्याप्तिरवगता, किं वैधर्म्येण ?
नापि विकल्पेन पक्षेऽर्थवत्ता, असाधारणेऽपि वैधर्म्यप्रयोगेणातुल्यार्थत्वात् । नापि
विरुद्धानैकान्तिकप्रतिपक्षेण साधर्म्यवैधर्म्यद्वयं प्रयोक्तव्यम्, यत्र यत्र धूमस्तत्र
तत्राग्निरिति साधर्म्यमात्रादपि सिद्धेः । सत्यमेवम् ; तथापि यदा नाम कदाचिदे-
वमापतति तदैवं प्रयोक्तव्यम् । कथं पुनरापततीत्याह—**सहभावित्वेति** सार्ध-
श्लोकद्वयेन । वादिना सम्यक् प्रयुक्तेऽपि साधर्म्ये यदा प्रतिवादी भ्रान्त्या सह-
भावित्वदर्शनेन व्याप्तिमप्रतिपद्यमानो विपक्षव्यतिरेकं न प्रतिपद्यते, अवगते वा
सपक्षान्वये विपक्षव्यतिरेकाकाङ्क्षायां साधर्म्यं नापेक्षते ; यदा वा वादी हेतुसाध्ययोः
सहभावमात्रं अपरिज्ञानेन साध्यस्य वा हेतुना व्याप्तिं प्रतिपादयति, तदा विपक्ष-
व्यतिरेकसिद्धये वैधर्म्यमपि प्रयोक्तव्यमित्यर्थः ॥


[1]: अपेक्ष्यते. चौ. मु.

[2]: तं च ना. चौ. मु.

[3]: अन्वयं वापि. चौ. मु.

[4]: तदुप. मा.

<pb n="335"/>

साहित्यमात्रं पूर्वोक्तं हेतोस्तत्रोपयुज्यते ।  
व्याप्यव्यापकभावो हि भावयोर्यादृगिष्यते ॥ १२१ ॥  

तयोरभावयोस्तस्माद् विपरीतः प्रतीयते ।  
धूमभावेऽग्निभावेन व्याप्तेऽनग्निस्ततश्च्युतः ॥ १२२ ॥  

अधूम एव विद्येतेत्येवं व्याप्यत्वमश्नुते ।  
तथानग्नावधूमेन व्याप्ते धूमस्ततश्च्युतः ॥ १२३ ॥  

अन्यत्रानवकाशत्वाद् व्याप्यते ध्रुवमग्निना ।  
व्यापकौ तु यदोच्येते भावाभावौ तदा ततः ॥ १२४ ॥  

तत्र तदा वैधर्म्यादेव विपक्षव्यतिरेके सिद्धे किं साधर्म्येणेत्याशङ्क्याह—
**साहित्यमात्रमि**त्यर्धेन । असाधारणेऽपि विपक्षव्यतिरेकदर्शनात् [1]तन्निवृत्तये
सपक्षान्वयप्रतिपत्तिफलं साधर्म्यमित्यर्थः । कथं पुनस्तत्प्रयोक्तव्यमित्याह—
**व्याप्यव्यापकेति** । यादृगन्वयसिद्धये साधर्म्यदृष्टान्तेन हेतुसाध्यभावयोर्धूमाग्नयोः
व्याप्यव्यापकभावः प्रदर्शितः, [2]तथा विपक्षव्यतिरेकसिद्धये तयोरभावयोः विपरीत-
व्याप्तिप्रतिपादकवैधर्म्यवाक्यं प्रयोक्तव्यम्—यत्रानग्निस्तत्राधूम एव इति ।



यथैव साधर्म्यवाक्यं हेतुभावस्य साध्यभावेन व्याप्तिं प्रतिपादयत् हेतुभावे
साध्यविपर्ययव्यतिरेकद्वारेण साधनाङ्गतां प्रतिपद्यते, तथा वैधर्म्यवाक्यमपि
साध्यविपर्ययस्य साधनविपर्ययेण व्याप्तिं प्रतिपादयत् साध्यविपर्ययेऽनग्नौ साधन-
धूमच्युतिद्वारेण साधनाङ्गतां प्रतिपद्यत इत्याह—**धूमभाव इति** श्लोकद्वयेन ।



यदि तु यथाग्निभावो धूमभावं प्रति व्यापकत्वेन दर्शितः साधर्म्यवाक्येन
तथा तदभावोऽप्यनग्निर्हेत्वभावमधूमं प्रति व्यापकत्वेन कथ्यते, तदानग्निनाधूमस्य
नियतत्वेन हेत्वभावे साध्यं नास्तीति दर्शितम् । अनग्निस्त्वधूमेनानियत इत्यनग्ने-
र्विपक्षस्य व्याप्याद् धूमात् प्रच्युतिर्न[3] कथितेति वैधर्म्यस्य साधनाङ्गता न
स्यादित्याह—**व्यापकाविति** ।


[1]: तन्विवृत्तयेम.....न्वय. मा.

[2]: तथाहिपक्ष. मा.

[3]: प्रच्युनिर्न........तेति. मा.

<pb n="336"/>

नैव व्याप्याद् विपक्षस्य प्रच्युतिः कथिता भवेत् ।  
तस्माद् धूमेन साध्यत्वमग्नेः प्रार्थयते यदा ॥ १२५ ॥  

तदानग्निरधूमेन व्याप्तेर्वापि विपर्यये ।  
अनग्न्यधूमसाहित्ये व्याप्तेर्वापि विपर्यये ॥ १२६ ॥  

न प्रस्तुतो[1]पयोगः स्यादन्यद् वापि प्रसाध्यते ।  
तत्राप्यर्थस्य शून्यत्वं द्वाभ्यामेकेन वा भवेत् ॥ १२७ ॥  

यदनित्यं तु तन्मूर्तमणुवद् बुद्धिवत् खवत् ।  
साध्येन व्याप्तिसिध्यौ [2]च व्यतिरेकोऽत्र कथ्यते ॥ १२८ ॥  

तस्माद् धूमस्य गमकत्वमिच्छतानग्निरधूमेन व्याप्तः कथयितव्य इत्याह—
**तस्मादिति** ।



एवं तावद् वैधर्म्यदृष्टान्तं प्रतिपाद्येदानीं—“वदत्यर्थं स्वशक्त्या च
शब्दो वक्त्रनपेक्षया”—इत्यनेन न्यायेन वैधर्म्यदृष्टान्ताभासप्रसक्तिं प्रदर्शयितु-
माह—**अनग्नीति** । “तत्राज्ञानाद् यदा वक्ता” इत्यनेन न्यायेन सहभावा-
[3]विवक्षया साहित्यमात्रं प्रतिपादयति, विवक्षन्नपि वा साध्याभावस्य हेत्वभावेन
व्याप्तिं तत्प्रतिपादकं वाक्यं प्रमाणं नोच्चारयति, अधूमं वानग्निना नियतं प्रतिपाद-
यति, तदा साहित्यपक्षेऽनग्नेरधूमेनानियतत्वात् प्रतिज्ञातविपक्षव्यतिरेकोपयोगितां न
स्यात् ; विपर्ययेऽप्यधूमस्यानग्निना नियतत्वेनानग्निस्ततो निवर्तमानोऽधूमं गमय-
तीति प्रस्तुतविपरीतं स्यादित्यर्थः ।



तथा—नित्यः शब्दोऽमूर्तत्वात् यदनित्यं तन्मूर्तम् इत्येवं सम्यक् प्रयुक्ते
वैधर्म्ये यदार्थस्तथा नास्ति साध्यहेतूभयव्यावृत्तिशून्यतया, तदापि वैधर्म्याभास-
तेत्याह—**यत्राप्यर्थस्येति** ।



नित्यत्वेऽमूर्तत्वस्य हेतोर्व्यतिरेकमुखेन व्याप्तिसिद्ध्ये वैधर्म्यदृष्टान्तः
प्रयुज्यते । साध्यहेतूभयव्यावृत्तिशून्ये वस्तुनि परमाण्वादौ विपक्षव्यतिरेकाभावेन
वैधर्म्याभासतेत्याह—**साध्येनेति** ।


[1]: उपकारः. चौ. मु.

[2]: व. चौ. मु.

[3]: विवक्षया विवक्षन्नपि वा साध्याभावस्य हेत्वभावेन व्याप्तिप्रतिपादकं वाक्यं प्रमाणं
नोच्चारयति साहित्यमात्रमधूमम्. मा.

<pb n="337"/>

यस्यायं नास्त्यसौ हेतुस्तेन साध्येन नाप्यते ।  
तेन दृष्टेऽपि साहित्ये न सर्वो गम्य इष्यते ॥ १२९ ॥  

सहदृष्टिर्न सम्बन्धो व्याप्तिर्नैव च तावता ।  
मूर्तानित्यत्वयुक्तेऽपि तस्मादङ्गीकृते घटे ॥ १३० ॥  

कर्मादौ व्याप्त्यभावेन न दृष्टान्तत्वमिष्यते ।  
अशेषापेक्षितत्वाच्च सौकर्याच्चाप्यदर्शनात् ॥ १३१ ॥  

साधने यद्यपीष्टोऽत्र व्यतिरेकोऽनुमां प्रति ।  
तावता न ह्यनङ्गत्वं युक्तिः [1]शब्देऽभिधास्यते ॥ १३२ ॥  

बोधप्रसङ्गो भेदानां न चाव्यार्तेर्भविष्यति ।  
अस्ति सामान्यवस्त्वेषु [2]व्यापित्वं तत्र गम्यताम् ॥ १३३ ॥  

तेन नित्यः शब्दोऽमूर्तत्वात् जातिवत्—इति दृष्टेऽपि सपक्षान्वये साध्य-
हेतूभयव्यावृत्तिशून्यता विपक्षव्यतिरेकाभावान्नास्ति गम्यगमकभाव इत्याह—
**तेन**त्यर्धेन ।



इदानीमुभयाभावयुक्तेऽपि वस्तुनि—यदनित्यं तन्मूर्तं घटवत् इति व्याप्ति-
शून्यतया वैधर्म्याभासतेत्याह—**मूर्तानित्यत्वयुक्त इति** ।



“साध्येन व्याप्तिसिद्धौ च व्यतिरेकोऽत्र कथ्यते ।” इत्युक्तम्, तद-
नुपपन्नमित्याशङ्क्यते—अशेषविपक्षापेक्षित्वेनादर्शनमात्रवसेयत्वेन च सुखग्राह्य-
त्वादन्वयनिरपेक्षस्य व्यतिरेकमात्रस्यैवाङ्गत्वात् ; अन्वयस्तु दर्शनादवसेयः ; न च
तत् सर्वत्र सपक्षे संभवति सकलसपक्षग्रहणाभावेन—इत्याशङ्क्याह—**अशेषेति**
सार्धेन श्लोकेन । यद्यपि विपक्षव्यतिरेकस्याङ्गत्वम् ; तथापि नान्वयनिरपेक्षस्य
असाधारणेऽपि भावादित्यर्थः ॥



यत्तु सकलसपक्षग्रहणासम्भवेनान्वयग्रहणस्याशक्यत्वेनागमकत्वमाशङ्क्यते,
तत्राप्याह—**बौधेति** । धूमत्वमग्नित्वेनान्वितं सपक्षेऽवगन्तव्यमसाधारणाशङ्का-
निवृत्त्यर्थम् । तत्त्वेकस्मिन्नपि धूमस्वलक्षणे सकलमस्तीति नान्वयग्रहणमशेषस्व-


[1]: शाब्दे हि वक्ष्यते. चौ. मु.

[2]: व्यापिता. चौ. मु.

<pb n="338"/>

केचित् साधर्म्यदृष्टान्ते व्याप्त्यापि कथिते पुनः ।  
वैधर्म्योक्तिमपीच्छन्ति व्यावृत्तिनियमेच्छया ॥ १३४ ॥  

हेतौ साधर्म्यदृष्टान्तात् साध्येनैवावधारिते ।  
व्यावृत्तिः सर्वतः प्राप्ता साध्याभावे नियम्यते ॥ १३५ ॥  

तत्तु मन्दमलं यस्मात् [1]पक्षेऽप्येतन्निरूपितम् ।  
व्यापकाभावमात्रं हि व्याप्यान्नित्यं निवर्तते ॥ १३६ ॥  

तस्माद् यथैव शुक्लत्वे पटस्योक्ते विरोधिनाम् ।  
निवृत्तिर्न तु दैर्ध्यादेस्तथात्रापि भविष्यति ॥ १३७ ॥  

द्वैविध्यं नोपपन्नं तु यथैव ह्यग्निधूमयोः ।  
प्रत्यक्षदृष्टः सम्बन्धो गतिप्राप्त्योस्तथैव हि ॥ १३८ ॥  

लक्षणग्रहणापेक्षमित्यर्थः । “व्याप्त्या साधर्म्य उक्ते च न वैधर्म्यमपेक्षत” इति
दर्शनम् ‘यदा तु नाम कदाचिदेवमापतति तदैवं प्रयोक्तव्यमि[2]त्यन्तेन निरा-
कृतम् ।’ अपरेषां तु दर्शनम्—यत् कृतकं तदनित्यमेव—इत्युक्ते नित्यवदन्य-
त्रापि निवृत्तौ सत्यां नित्यत्वे तु कृतकत्वं नास्तीति व्यावृत्तिनियमेच्छया वैधर्म्य-
मपि प्रयोक्तव्यमित्याह—**केचिदिति** द्वयेन ।



तदयुक्तमित्याह—**तत्त्विति** द्वयेन ।



कृतकत्वोद्देशेनानित्यत्वमुपादीयमानं प्रसक्तस्यैव व्यवच्छेदं करोति नित्यत्वं
च विरोधित्वेन प्रसक्तम् ; यतो यथा शुक्लादीनां विशेषणत्वं विरोधिनीलादिव्यव-
च्छेदेन तथात्रापि भविष्यति ; तदेतत् पक्षेऽपि निरूपितम्—



“नियमस्तद्विपक्षाच्च कल्प्यते नाविरोधिनः” इति ।



“तत्तु द्विविधम्” इत्यादि भाष्यम् ; तदाक्षिपन्नाह—**द्वैविध्यमिति**
श्लोकद्वयेन । यथैव धूमत्वाग्नित्वयोः प्रत्यक्षत्वेन महानसादौ प्रत्यक्षदृष्टः सम्बन्धः,
तथैव ‘चलति’ इति प्रत्ययालम्बनत्वेन गमनस्य प्रत्यक्षत्वाद् देवदत्तादौ प्रदे-
शान्तरप्राप्त्या सह प्रत्यक्षदृष्ट एव सम्बन्धः । ‘चलति’ इति प्रत्ययस्य संयोग-
विभागमात्रालम्बनत्वेन गमनस्य नित्यानुमेयतेति चेत्, एवमपि प्रत्यक्षदृष्टतानुमान-
दृष्टता च वक्तव्या ; किमिदम् “सामान्यतो दृष्टसम्बन्धम्” इति ? न च ‘अयं


[1]: पेक्षेऽप्येवम्. चौ. मु.

[2]: त्यर्थः । अपरेषाम्. मा.

<pb n="339"/>

आदित्येऽनुपलब्धिश्चेन्न देशेऽप्यधुनातने ।  
क्वचित् तत्रोपलब्धिश्चेद् देवदत्तेऽपि दृश्यताम् ॥ १३९ ॥  

यदि धर्म्यन्तरापेक्षा तत्र सामान्यदृष्टता ।  
स्यादग्निधूमयोः सैवं तस्मादेवं प्रचक्षते ॥ १४० ॥  

प्रत्यक्ष[1]दृष्टः सम्बन्धो ययोरेव विशेषयोः ।  
गोमयेन्धनतज्जन्यविशेषादिमतिः कृता ॥ १४१ ॥  

चलति’ इति प्रत्ययः संयोगविभागमात्रालम्बनः ; संयोगविभागव्यतिरेकेणान्य-
स्यापि प्रतिभासनात्, अचलतोऽपि ‘चलति’ इति प्रत्ययप्रसङ्गात्, अविरतसंयोग-
विभागालम्बनत्वेऽप्यतीतवर्तमानभाविनामेकस्यालम्बनत्वेनाविशेषात्, पुरुषभूमि-
गतयोश्च संयोगविभागयोरुभयत्र ‘चलति’ इति प्रत्ययप्रसङ्गात् । प्रत्यक्षावगत-
संयोगविभागलिङ्गजन्योऽयमिति चेन्न, अपरोक्षतया युगपच्चलनसंयोगविभागयोः
प्रतिभासनात्, सम्बन्धग्रहणासम्भवाच्च, यतो नित्यं संयोगविभागानुमेयैव
गतिः । नापि सयोगविभागयोरन्यथानुपपद्यमानयोश्चलनावगततिकारकत्वम्,
अपरोक्षतया युगपत् प्रतिभासनादित्युक्तत्वात् । आदित्येऽनुमेयत्वादप्रत्यक्षतेति
चेत्, एतदग्नित्वस्यापि साध्यधर्मिणि तुल्यम् । महानसादौ धूमत्वाग्नित्वयोः प्रत्य-
क्षत्वे प्रत्यक्षदृष्टसम्बन्धतेति चेत् , एतदपि देवदत्तादौ गतिप्राप्त्योः प्रत्यक्षत्वेन
तुल्यम् । तस्मादुभयोरपि प्रत्यक्षदृष्टसम्बन्धत्वेन द्वैविध्यमनुपपन्नमित्यर्थः ॥



अथैकस्मिन् धर्मिणि देवदत्ताख्ये गतिप्राप्त्योः सामान्यतः प्रत्यक्षेण
सम्बन्धमुपलभ्यादित्याख्ये धर्मिणि देशान्तरप्राप्तिदर्शनेन गत्यनुमानं सामान्यतो-
दृष्टसम्बन्धमनुमानमुच्यते ; एतदप्यग्निधूमयोर्महानसादौ सामान्यत एव सम्बन्ध-
दर्श[2]नादविशिष्टमित्युभयोः सामान्यतोदृष्टसम्बन्धत्वेन द्वैविध्याभाव इत्याह—<q>यदि
धर्म्यन्तरापेक्षेति</q> त्रिपाद्या । एवं द्वैविध्यमाक्षिप्य प्रतिसमाधास्यन्नाह—<q>तस्मा-
देवमिति</q> पादन्यूनेन श्लोकत्रयेण । यस्मिन्नेव धर्मिणि गोमयेन्धनजन्याग्निविशे-
षतज्जन्यधूमविशेषयोः सम्बन्धग्रहणं तस्मिन्नेव कालान्तरे धूमविशेषदर्शनेन पुनः
पुनः सन्दिह्यमानसद्भावस्य यदग्नेरनुमानम्, तत् प्रत्यक्षदृष्टसम्बन्धमुच्यत इत्य-


[1]: दृष्टसम्बन्धम्. चौ. मु.

[2]: नादित्यविशिष्टम्. मा.

<pb n="340"/>

तद्देशस्थेन तेनैव गत्वा कालान्तरेऽपि तम् ।  
[1]यदाग्निं बुध्यते तस्य पूर्वबोधात् पुनः पुनः ॥ १४२ ॥  

सन्दिह्यमानसद्भाववस्तुबोधात् प्रमाणता ।  
विशेषदृष्टमेतच्च लिखितं विन्ध्यवासिना ॥ १४३ ॥  

आकृत्योरेव चैषेष्टा व्यवच्छेदेन केनचित् ।  
हेतुसाध्यव्यवस्थेति विशेषो नोपदर्शितः ॥ १४४ ॥  

अग्निधूमान्तरत्वे च वाच्ये सामान्यतो मितौ ।  
सामान्यदृष्टमेकान्तादत्रेत्यादित्य उच्यते ॥ १४५ ॥  

सामान्यविषयत्वं च [2]प्रत्यक्षस्य प्रसाधितम् ।  

भिप्रायः । ननु विशेषदृष्टत्वेनैतस्य “धूमाकृतिदर्शनादग्न्याकृतिविज्ञानम्” इति
भाष्यमनुपपन्नमिति चोदयति—**विशेषदृष्टमि**त्यर्धेन ॥



तत्र परिहारमाह—**आकृत्योरिति** । नात्र स्वलक्षणयोर्गम्यगमकभावः,
सम्बन्धग्रहणकालावगतयोर्विनष्टत्वात् ; आकृत्योरेव गोमयेन्धनादिना केनचिद-
वच्छेदेनावच्छिन्नयोर्गम्यगमकभाव इत्यर्थः । धर्म्यन्तरे तु देवदत्ताख्ये गतिप्राप्त्योः
सम्बन्धमुपलभ्यादित्यगत्यनुमानं सामान्यतोदृष्टसम्बन्धाभिलप्यत् ॥



एवं तर्हि धर्म्यन्तरविवक्षायां सामान्यतोदृष्टसम्बन्धस्याप्येतदेवोदाहरण
दातव्यम् “धूमाकृतिदर्शनादग्न्याकृतिविज्ञानम्” इति किमुच्यते “देवदत्तस्य”
इति—इत्याशङ्क्याह—**अग्निधूमान्तरत्व इति** । सत्यमेवमेतत्, आदित्यो-
दाहरणात् कदाचित् तत्र [3]न प्रत्यक्षदृष्टता संभवति, सर्वदादित्ये देशान्तर-
प्राप्त्यानुमेयत्वाद् गतेरित्यर्थः ॥



नन्ववस्तुत्वेन सामान्यस्य स्वलक्षणविषयं प्रत्यक्षम् । तदुक्तम्—[4] “स्वलक्ष-
णविषयं प्रत्यक्षम्, सामान्यविषयमनुमानम्” [5]इति । अतः कथं धूमाकृतिदर्श-
नादग्न्याकृतिविज्ञाने प्रत्यक्षदृष्टसम्बन्धतेत्याशङ्क्याह—**सामान्यविषयत्वं चेति**


[1]: यदाग्निर्बुध्यते. चौ. मु.

[2]: प्रत्यक्षविषयत्वं च सामान्यस्य. मा.

[3]: Omitted. न. मा.

[4]: स्वलक्षणाविषयम्. मा.

[5]: Omitted. इति. मा.

<pb n="341"/>
वस्तुत्वं चात्र हेतुर्वा द्वयस्याप्यभिधीयते ॥ १४६ ॥  

धूमादग्न्यनुमानस्य वस्त्वालम्बनता भवेत् ।  
अभावान्यप्रमाणत्वात् स्वार्थे श्रोत्रादिबुद्धिवत् ॥ १४७ ॥  

सामान्यस्य च वस्तुत्वं प्रत्यक्षग्राह्यतापि च ।  
अभावान्यप्रमेयत्वादसाधारणवस्तुवत् ॥ १४८ ॥  

सामान्यं नानुमानेन विना यस्य प्रतीयते ।  
न च लिङ्गविनिर्मुक्तमनुमानं प्रवर्तते ॥ १४९ ॥  

असामान्यस्य लिङ्गत्वं न च केनचिदिष्यते ।  
न चानवगतं लिङ्गं किञ्चिदस्ति प्रकाशकम् ॥ १५० ॥  

तस्य [1]चाप्यनुमानेन स्यादन्येन गतिः पुनः ।  
तदुत्पत्तिश्च लिङ्गात् स्यात् सामान्य[2]ज्ञानसंहितात् ॥ १५१ ॥  

**वस्तुत्वं** चेत्यन्तेन । “निर्विकल्पकबोधेऽपि द्व्यात्मकस्यापि वस्तुनः । ग्रहणम्”
इत्यत्र प्रसाधितमित्यर्थः । अत्रैव तावत् स्वलक्षण[3]विषयताप्रत्यक्षस्य साधकं चेति
प्रमाणमुच्यत इत्याह—**अत्र हेतुरिति** शेषेण । तदाह—**धूमादिति** । धूमा-
दग्न्यनुमानं धर्मि,—**अत्र हेतुरिति** शेषेण । तदाह—**धूमादिति** । धूमा-
दग्न्यनुमानं धर्मि, वस्त्वालम्बनमिति साध्यो धर्मः, अभावान्यत्वे सति प्रमाण-
त्वादिति हेतुः, स्वार्थे श्रोत्रादिबुद्धिवदिति दृष्टान्तः ॥



सांप्रतं [4]सामान्यस्य वस्तुत्वसिद्धौ प्रत्यक्षग्राह्यतायां च प्रमाणमाह—
**सामान्यस्येति** । सामान्यं धर्मि, वस्तु प्रत्यक्षग्राह्यं तदिति साध्यधर्मद्वयम्,
अभावान्यत्वे सति प्रमेयत्वादिति हेतुः स्वलक्षणवदिति दृष्टान्तः । एवं सिद्धे
सामान्यस्य प्रत्यक्षत्वे सिद्धा धूमाकृतिदर्शनादग्न्याकृतिविज्ञानस्य प्रत्यक्षदृष्टसम्ब-
न्धतेति ॥



अनुमानैकसमधिगम्ये तु सामान्ये लिङ्गस्य—नार्थशब्दविशेषस्य—
इत्यनेन न्यायेन(?) सामान्यरूपत्वे सत्यनुमेयत्वेनानवस्थानादनुमानव्यवहारोच्छेद-
प्रसङ्ग इत्याह—**सामान्यमित्यादिना** श्लोकद्वयेन ॥


[1]: न. वाप्यनु. चौ. मु.

[2]: ज्ञानसंहतात्. चौ. मु.

[3]: विषयप्रत्यक्षनिदर्शनेनानुमानविषयं धर्मि प्रसाध्य तस्य वस्तुतायाः साधकं प्रत्यक्ष-
त्त्वस्य साधकं चेति—इति भाव्यमिति भाति.

[4]: सामान्यवस्तुत्व. मा.

<pb n="342"/>

तस्य चाप्यनु[1]मानस्य भवेल् लिङ्गेन चोद्भवः ।  
अनुमानान्तरादेव ज्ञातेनैवं च [2]कल्पिते ॥ १५२ ॥  

लिङ्गलिङ्ग्यनुमानानामानन्यादेकलिङ्गिनि ।  
गतिर्युगसहस्त्रेषु बहुष्वपि न विद्यते ॥ १५३ ॥  

अथ सामान्यभूतेऽपि लिङ्गेऽन्यस्माद् गतिर्भवेत् ।  
प्रमाणादप्रमाणाद् वा [3]लिङ्गिन्यपि तथा भवेत् ॥ १५४ ॥  

एवमप्यनुमानस्य नित्योच्छेदः प्रसज्यते ।  
प्रमाणान्तर[4]मेयं स्यात् सामान्यस्यावबोधकम् ॥ १५५ ॥  

अप्रमाणावबुद्धाद् वा ल्लिङ्गाल्लिङ्गिनि या मतिः ।  
सापि मिथ्या भवेन्नित्यं बाष्पजाताग्निबुद्धिवत् ॥ १५६ ॥  

नन्वप्रमाणभूतापि सम्बन्धस्मृतिरिष्यते ।  
यथा लिङ्गिगतौ हेतुस्तथा लिङ्गतिर्भवेत् ॥ १५७ ॥  

अथ सामान्यभूतस्यापि लिङ्गस्य प्रत्यक्षानुमानव्यतिरिक्तेन विज्ञानान्तरेण,
ग्रहणम्, यथोक्तम्—“अन्यदेवेदं तत्सहचरसमुदायविषयं स्मार्तमभेदेन ज्ञान-
मुत्पद्यते” इति तदनुपपन्नम् । तद्विज्ञानान्तरं प्रत्यक्षानुमानव्यतिरिक्तं प्रमाण-
मप्रमाणं वाभ्युपगम्येत ? तत्र प्रमाणपक्षे तावद् दूषणमाह—**अथेति** श्लोकद्वयेन ।
एवमप्यनुमानोच्छेद एव ; एतदेव प्रमाणान्तरमनुमेयस्यापि सामान्यस्य ग्राहकं
भविष्यति किमनुमानेनेत्यर्थः ॥



अथाप्रमाणभूतम् ; तत्राह—**अप्रमाणेति** । सर्वमेवानु[5]मानमप्रमाणं प्राप्तम्,
अप्रमाणावगतलिङ्दजन्यत्वेन धूमविज्ञानविषयीकृतबाष्पजाताग्निबुद्धिवदित्यर्थः ॥



ननु व्याप्तिस्मरणमप्रमाणमप्यनुमितावङ्गत्वेनेष्टम् ; एवं हि लिङ्गग्राहकमपि
भविष्यतीति चोदयति—**नन्वप्रमाणेति** ॥


[1]: मानत्वात्. चौ. मु.

[2]: कल्पने. चौ. मु.

[3]: तथालिङ्गिगतिः. चौ. मु.

[4]: एवं स्यात्. चौ. मु.

[5]: मानं प्रमाणम्. मा.

<pb n="343"/>

तत्र यत् पूर्वविज्ञानं तस्य प्रामाण्यमिष्यते ।  
तदुपस्थानमात्रेण स्मृतेः स्याच्चरितार्थता ॥ १५८ ॥  

न तु लिङ्गतौ किञ्चित् प्रमाणमुपपद्यते ।  
तदभावात् स्मृतिश्चात्र न कथञ्चित् प्रवर्तते ॥ १५९ ॥  

स्मार्तमेतदभेदेन विज्ञानमिति यो वदेत् ।  
तस्य वन्ध्यासुतेऽप्यस्ति नूनं स्मरणशक्तता ॥ १६० ॥  

न चासाधारणोऽर्थात्मा सामान्यज्ञानकारणम् ।  
यस्मान्नास्याविनाभावस्तेन दृष्टः कथञ्चन ॥ १६१ ॥  

स्याद् वा सम्बन्धदृष्ट्यासौ सामान्यं कृतकत्ववत् ।  
न ह्यसाधारणं वस्तु पूर्वत्रेह च विद्यते ॥ १६२ ॥  

तत्र परिहारमाह—**तत्रेति** । व्याप्तिग्राहकप्रमाणपर्युपस्थानेन तस्योपयोगः ।



तत्र लिङ्गग्राहकं प्रत्यक्षमनुमानं वा प्रवृत्तम्, स्वलक्षणविषयत्वात् प्रत्यक्षस्य ;
अनुमानग्रहणे वानवस्थेत्याह—**न तु लिङ्गतावि**त्यर्धेन । तदभावेन च स्मार्त-
तापि लिङ्गज्ञानस्य दुर्भणैवेत्याह—**तदभावादि**त्यर्धेन ॥



एवं सत्यपि स्मरणमुच्यमानं वन्ध्यासुतस्मरणतुल्यमायातीत्याह—<q>स्मार्त-
मेतदभेदेनेति</q> ॥



ननु धूमस्वलक्षणस्यैव लिङ्गत्वमत द्रूपपरावृत्त्या, तस्य च प्रत्यक्षावसेयत्वात् ;
लिङ्गग्रहणे नानवस्थेत्याशङ्क्याह—**न चेति** । न धूमस्वलक्षणस्वरूपतया लिङ्गत्वम्,
पर्वतस्थस्य रसवतीस्थेनाग्निस्वलक्षणेन सहानन्वयात् ; रसवतीस्थस्याप्यपक्षधर्म-
त्वेन । अधूमव्यावृत्तिरपि धूमस्वलक्षणादन्या वानन्या वा स्यात् ; अन्यत्वे सति
न प्रत्यक्षावसेया ; अनन्यत्वे तु स्वलक्षणस्वरूपानतिरिक्तैवेत्यर्थः ॥



अथ रसवतीस्थस्यैव धूमस्वलक्षणस्यावगतान्वयस्य पर्वतेऽपि सद्भाव इष्यते,
हन्त ! तर्हि सामान्यमेव तत् प्राप्तमित्याह—**स्याद्वेति**॥


<pb n="344"/>

न चाप्यव्यप[1]देशस्य विकल्परहितस्य च ।  
विना पूर्वानुसन्धानाल्लिङ्गत्वमुपपद्यते ॥ १६३ ॥  

[2]कल्प्यन्तेऽपि विशेषा ये तेऽप्यलिङ्गमनन्वयात् ।  
एतस्मादेव हेतोः स्यात् तज्ज्ञानस्याप्यलिङ्गता ॥ १६४ ॥  

सामान्यरूपतायां [3]च तथैवानवधारणम् ।  
क्वचिद् वा दृष्टसम्बन्धे सर्वः प्रत्यायको भवेत् ॥ १६५ ॥  

सम्बन्धानु[4]भवेऽप्येवमेषितव्यं च लिङ्गिना ।  
अनुमानप्रवृत्तेश्च [5]प्राङ्मानं तत्र नास्ति ते ॥ १६६ ॥  

इतश्च स्वलक्षणस्य लिङ्गत्वं नास्तीत्याह—**न चापीति** । यो हि पर्वत-
धर्मतयाग्निकार्यत्वेन च विकल्पास्पदं न भवति, तस्य कथं लिङ्गत्वमित्यर्थः ॥



अथ धूमस्यैवान्यत्र व्यावर्तमानस्य काल्पनिकीं विशेषरूपतामभ्युपगम्य
लिङ्गत्वमुच्यते, तत्राप्याह—**कल्प्यन्तेऽपी**त्यर्धेन । विशेषाणामपि स्वलक्षणवदन-
न्वयादित्यर्थः । नापि धूमज्ञानस्याग्निज्ञानं प्रति लिङ्गत्वम्, अनन्वयादेवेत्याह—
**एतस्मादि**त्यर्धेन ॥



अथ सामान्यरूपतामभ्युपगम्यान्वय इष्यते, तत्रापि स्वलक्षणविषयत्वात्
प्रत्यक्षेणाग्रहणम्, अनुमानेन ग्रहणे तथैवानवस्थयानवधारणमित्याह—**सामान्ये**-
त्यर्धेन । अथ स्वलक्षणस्यैव रसवतीस्थस्यान्वयग्रहणम्, पर्वतस्थस्य च लिङ्गत्वम्,
तत्राप्याह—**क्वचिदि**त्यर्धेन ॥



इतश्चानुमानैकसमधिगम्ये सामान्ये सत्यनुमानोच्छेद इत्याह—<q>सम्ब-
न्धानुभव इति</q> । सम्बन्धग्रहणसव्यपेक्षमनुमानम् ; न च भवत्पक्षे सम्बन्धग्राहकं
प्रमाणमस्ति । सामान्ययोर्गम्यगमकभावः ; न च तयोः सम्बन्धः प्रत्यक्षावसेयः,
स्वलक्षणविषयत्वात् प्रत्यक्षस्य ; नाप्यनुमानावसेयः, अनवस्थाप्रसङ्गादित्यर्थः ॥


[1]: देशस्य. चौ. मु.

[2]: कल्पन्ते. मा.

[3]: वा. चौ. मु.

[4]: भवोऽवश्यमेषितव्यश्च. चौ. मु.

[5]: त्तेश्च प्राग्ज्ञानम्. चौ. मु.

<pb n="345"/>

न चापि वासनामात्राल्लिङ्गज्ञानस्य सम्भवः ।  
लिङ्गिज्ञानं च तद्वत् स्यात् त्रिरूपाल्लिङ्गतो न तत् ॥ १६७ ॥  

[1]यत्राभावस्य लिङ्गत्वं न चासावानुमानिकः ।  
प्रमाणा[2]न्तरवेद्यत्वात् तत्र दोषो न जायते ॥ १६८ ॥  

प्रत्यक्षावगताल्लिङ्गाद् यस्य [3]लिङ्गिगतिर्भवेत् ।  
तस्य नातोऽधिकं किञ्चित् प्रार्थनीयं प्रसज्यते ॥ १६९ ॥  

यत्राप्यनुमिताल्लिङ्गाल्लिङ्गिनोग्रहणं भवेत् ।  
तत्रापि मौलिकं लिङ्गं [4]प्रत्यक्षादेव गम्यते ॥ १७० ॥  

लिङ्गत्वं कृतकत्वादौ क्रियायाः कारकस्य वा ।  
प्रत्यक्षत्वं च तस्येष्टमिति दूरं न गम्यते ॥ १७१ ॥  

नन्वनुमानेन लिङ्गग्रहणे सत्यनवस्था ; प्रत्यक्षानुमानव्यतिरिक्तं तु वासना-
मात्रबलेन विज्ञानमुत्पद्यमानं लिङ्गग्राहकं भविष्यतीति नानवस्थेत्याशङ्क्याह—
**न चापीति** । यदि वासनाबलेन लिङ्गग्राहकं विज्ञानमुत्पद्यमानं प्रमाणमिष्येत,
तदा प्रत्यक्षानुमानव्यतिरिक्तप्रमाणप्रसङ्गः । लिङ्गसामान्यवच्च लिङ्गिसामान्यस्यापि
परोक्षस्य तदेव ग्राहकं भविष्यतीति किमनुमानेन ? तदाप्यनुमानत्रैरूप्यवर्जि-
तत्वादित्यर्थः ॥



अभावगम्येऽपि लिङ्गे तस्यानुमानात् प्रमाणान्तरत्वेन नानवस्थेत्याह—
**यत्राभावस्येति** ॥



अस्मत्पक्षे तु नायं दोष इत्याह—**प्रत्यक्षावगतादिति** ॥



अनुमितानुमाने तु सत्यपि लिङ्गस्यानुमेयत्वे लिङ्गग्राहकस्य प्रत्यक्षपूर्वकत्वे
नानवस्थेत्याह—**यत्राप्यनुमितादिंति** ॥



नदु यद्यनुमानगम्ये लिङ्गे सत्यनवस्था, कृतकत्वस्य तर्हि न स्याल्लिङ्गत्व-
मनित्यत्वावगतौ ; क्रियाकारकसम्बन्धो हि तत् कृतकत्वम्, “कृत्तद्धितसमासेषु
सम्बन्धाभिधानं भावप्रत्ययेन” इति स्मरणात् ; तस्य चान्वयव्यतिरेकलिङ्गानुमेय-
त्वेनानवस्थेत्याशङ्क्याह—**लिङ्गत्वमिति** । उत्पत्तिक्रियैवानित्यत्वावगतौ लिङ्गम् ;


[1]: तत्र. चौ. मु.

[2]: गम्यत्वात्. चौ. मु.

[3]: लिङ्गिनि. चौ. मु.

[4]: प्रत्यक्षाद्येन. मा.

<pb n="346"/>

एवं शब्दोपमानादौ सामान्याश्रयता यतः ।  
तद्दौस्थित्येन दौस्थित्यं सर्वत्रातः प्रसज्यते ॥ १७२ ॥  

तस्मात् प्रत्यक्षपूर्वत्वं प्रमाणान्तर [1]इष्यताम् ।  
प्रत्यक्षत्वं च सामान्ये नान्यथा हि गतिर्भवेत् ॥ १७३ ॥  

प्रत्यक्षालम्बनत्वं च विशेषस्य कथं भवेत् ।  
यदा वस्त्वन्त[2]रापेक्षः सामान्यांशः स कीर्त्यते ॥ १७४ ॥  

रूपादयो हि सामान्यं सर्वे नीलाद्यपेक्षया ।  
स्वविशेषानपेक्ष्याथ नीलादीनां समानता ॥ १७५ ॥  

ते चापि तावत् सामान्यं यावत् स्युः परमाणवः ।  
द्व्यणुकस्यापि यद्रूपं तद्धि साधारणं द्वयोः ॥ १७६ ॥  

कृतकत्वप्रदर्शनं तदुपलक्षणार्थमेव ; प्रत्यक्षा च क्रियेति साधितम् ; कारकसङ्कीर्तनं
च श्लोके प्रदर्शनार्थम्, न तु कारकस्य प्रत्यक्षता ; शक्तिस्तदवच्छिन्नं वा द्रव्यं
कारकम् ; सा चार्थापत्तिसमधिगम्येति वक्ष्यामः ॥



एवमनुमानैकसमधिगम्ये सामान्ये सति तस्याभावः, तदभावाच्च—



“नार्थशब्दविशेषस्य वाच्यवाचकतेष्यते ।  
तस्य पूर्वमदृष्टत्वात् सामान्यं तूपदेक्ष्यते ॥”।  

इत्यनेन न्यायेन सामान्यविषयत्वेनानुमानवच्छब्दोपमानादीनामप्यभाव इत्याह—
**एवमिति** ॥



उपसंहरति—**तस्मादिति** ॥



एवं धूमाकृतेः प्रत्यक्षदृष्टतासिध्यर्थं सामान्यविषयतापि प्रत्यक्षस्यास्तीति
प्रतिपाद्य इदानीं प्रौढ्या सामान्यमेव प्रत्यक्षमिति साधयितुमाह—**प्रत्यक्षेति** ॥



तद्दर्शयति—**रूपादय इति** श्लोकद्वयेन । सर्वमेव रूपादि द्व्यणुकरूप-
पर्यन्तं नीलादिस्वविशेषापेक्षं सामान्यमित्यर्थः ॥


[1]: इष्यते. चौ. मु.

[2]: राक्षेपः. मा.

<pb n="347"/>

न चान्त्येन विशेषेण व्यवहारोऽस्ति कस्यचित् ।  
न च प्रत्यक्षता तस्य सङ्घाते केवलस्य वा ॥ १७७ ॥  

भेदेनागृह्य[1]माणश्च न भेदो ग्राह्यतां व्रजेत् ।  
न च भिन्नेष्वभिन्नत्वबुद्धिग्राह्यत्वसम्भवः ॥ १७८ ॥  

समुदायो [2]न चाप्यस्ति भवतां न च सर्वदा ।  
सर्वेषामसतार्थेन प्रत्ययोत्पत्तिसम्भवः ॥ १७९ ॥  

न चैकजातियोगेन विनास्ति समुदायता ।  
समुदायेऽपि चाणुत्वं [3]न तेषामपगच्छति ॥ १८० ॥  

अथ परमाणवः ‘देवदत्तोऽयम्’ इति यत् प्रत्यक्षं तस्यालम्बनम्, तेषां च
विशेषात्मकत्वेन विशेषविषयता प्रत्यक्षस्य ; तदपि नास्तीत्याह—**न चान्त्येनेति** ।
परमाणवो हि समुदिताः प्रत्येकं वालम्बनम् ? न प्रत्येकम्, स्थूलप्रतिभासनात् ;
नापि समुदिताः, घटशरावादिषु बुद्धिप्रमेयवैलक्षण्याभावप्रसङ्गादित्यर्थः ॥



[*]अभिन्नप्रतिभासं चेदं विज्ञानमुत्पद्यते ; परस्परविभिन्नाश्च परमाणवः ;
ते कथमभिन्नसंवेदनग्राह्या इत्याह—**भेदेनेति** ॥



नापि परमाणुसमुदायस्यालम्बनत्वम्, समुदायिव्यतिरेकेण समुदायस्य
भवद्भिरनभ्युपगतत्वादित्याह—**समुदायो न चाप्यस्ति भवतामिति** । न चासत
एव समुदायस्यालम्बनत्वेन सर्वदा सर्वेषां ज्ञानोत्पादकत्वमित्याह—<q>न च
सर्वदेति</q> शेषेण ॥



अपि च परस्परविभिन्नानामेकधर्मावच्छेदेन[4] समुदायत्वापत्तिर्भवति, न
च तदस्तीत्याह—**न चे**त्यर्धेन । न च परमाणुत्वमेवावच्छेदकमित्याह—
**समुदायेऽपी**त्यर्धेन । अणुत्वावच्छिन्नः कथं स्थूलप्रतिभाससंवेद्य इत्यर्थः ॥


[1]: मणस्य नाभेदः. चौ. मु.

[2]: न वाप्यस्तिु. चौ. मु.

[3]: नैतेषाम्. चौ. मु.

[4]: देन च न च समु. मा.

\*: इदम् ‘न च भिन्नेषु’ इत्युत्तरार्द्धमात्रावतरणं संगच्छते ।

<pb n="348"/>

सामान्यमित्यदृश्येऽपि तेन सामान्य[1] एव नः ।  
व्यासङ्गिनि[2] भवत्येषा धीर्विनाप्येककल्पनात् ॥ १८१ ॥  

व्यासज्यवर्तमानस्य सामान्यस्य यथेन्द्रियैः ।  
ग्रहणं तद्वदेव स्यात् प्रतिव्यक्ति निवेशिनः ॥ १८२ ॥  

मीमांसकैश्च नावश्यमिष्यन्ते परमाणवः ।  
यद्बलेनोपलब्धस्य मिथ्यात्वं कल्पयेद् भवान् ॥ १८३ ॥  

समूहरूपं प्रत्यक्षमदृश्यैः परमाणुभिः ।  
[3]यो हरेत शशस्यापि सोऽभावं श्रृङ्गतो वदेत् ॥ १८४ ॥  

समूहपरमार्थत्वे स्थिते [4]तद्बुद्धिहेतुका ।  
यदि नामावगम्येत परमाण्वस्तिता पुनः ॥ १८५ ॥  

तस्मात् ‘देवदत्तोऽयम्’ इति ज्ञानं परमाणुकार्यमवयव्याख्यमभिन्नं स्थूल-
मालम्बते, तथा प्रतिभासात् । स तु स्वावयवेषु व्यासज्यवर्तमानत्वात् सामान्य-
मेवेति सामान्यविषयता प्रत्यक्षस्येत्याह—**सामान्यमिति** ॥



एवमेव ‘गौरयम्’ इत्यपि प्रत्यक्षं प्रतिव्यक्तिसमवेतसामान्यग्राहकमि-
त्याह—**व्यासज्येति** ॥



अथ स्थूलप्रतिभासं विज्ञानं परमाणुष्वेवोपपद्यमानत्वात् स्थूलं न कल्पयति,
तत्राप्याह—**मीमांसकैरिति** । ‘देवदत्तोऽयम्’, ‘घटोऽयम्’ इति स्थूल-
प्रतिभासं विज्ञानमुत्पद्यते ; तत्रानुपलभ्यमानमपि सूक्ष्ममस्ति, तद्बलेन चोपलभ्य-
मानस्य बाध इति चित्रम् ॥



यश्च स्थूलप्रतिभासं विज्ञानमुत्पद्यमानं परमाणुष्वेवाभ्युपगम्य स्थूलबाधमाह,
स शशश्रृङ्गाभ्युपगमेन शशबाधं कुर्यादित्याह—**समूहरूपमिति** ॥



कल्प्यमानमपि सूक्ष्मं स्थूलप्रतिपत्त्यन्यथानुपपत्त्यैव कल्प्यत इति न स्थूल-
सम्बाधने समर्थमित्याह—**समूहेति** ॥


[1]: मान्यमेव. मा.

[2]: व्यासङ्गिनी. मा. चौ, मु.

[3]: योऽपह्णते. चौ. मु.

[4]: तत्सिद्धिहेतुका. चौ. मु.

<pb n="349"/>

तस्माद् यद् गृह्यते वस्तु येन रूपेण सर्वदा ।  
तत् तथैवाभ्युपेतव्यं सामान्यमथवेतरत् ॥ १८६ ॥  

सत्तादिसामान्यमपेक्ष्य सर्वं [1]गोत्वाद्यसाधारणतामुपैति ।  
तस्मादसाधारणमक्षगम्यं वदन्न सामान्यमपह्नुवीत ॥ १८७ ॥  

सामान्यरूपेण न गृह्यते चेत्
किं वास्त्यसाधरणबुद्धिरत्र ।  
यद्वस्तु [2]लोकः प्रतिपद्यतेऽत्र[3]
द्विधापि तच्छक्यत एव वक्तुम् ॥ १८८ ॥  

<TRAILER>इत्यनुमानपरिच्छेदः ।</TRAILER>

उपसंहरति—**तस्मादिति** ॥



अथवासाधारणविषयत्वेऽपि प्रत्यक्षस्योच्यमाने धूमाकृतेः प्रत्यक्षदृष्टता
नैवापैति, सत्ताद्यपेक्षया धूमत्वस्यापि विशेषरूपत्वादित्याह—**सत्तादीति** ॥



अथवास्तु समान्यरूपतैव धूमत्वादेः, तथापि निर्विकल्पकप्रत्यक्षविषयता
नैवापैति । तदुक्तम्-“निर्विकल्पकबोधे च” इति । अथ ‘सामान्यम्’ इत्येवं
प्रतिभासाभावेनाग्रहणम्, हन्त तर्हि ‘असाधारणम्’ इति प्रतिभासाभावेन
स्वलक्षणस्याप्यग्रहणप्रसङ्ग इत्याह—**सामान्ये**त्यर्धेन । सर्वथा यत् प्रत्यक्षप्रमेय-
मवयवजात्यादि तदुभयमप्युक्तेन प्रकारेण साधारणासाधारणाभ्यां शक्यं व्यपदेष्टु-
मित्यनुपपन्नमेतत्—स्वलक्षणविषयमेव प्रत्यक्षम्, सामान्यविषयमेवानुमानम्—
इतीत्याह—**यदिति** ॥


<trailer>इति भट्टोम्बेकविरचितायां तात्पर्यटीकायां
अनुमानं समाप्तम्</trailer>
[1]: गोत्वादि साधारण. चौ. मु.

[2]: लोके प्रतिपद्यते. मा.

[3]: पद्यतेऽस्मिन्. चौ. मु.

<pb n="350"/>

## अथ शब्दपरिच्छेदः ।

प्रत्यक्षादिषु/?/ वक्तव्यं शब्दमात्रस्य लक्षणम् ।  
तदतित्वरितेनेह किं शास्त्रस्याभिधीयते ॥ १ ॥  

सामान्यलक्षणं [1]मुक्त्वा विशेषस्यैव लक्षणात् ।  
न शक्यं केवलं वक्तुमितोऽप्यस्य न वाच्यता ॥ २ ॥  

यच्चोक्तं शब्दविज्ञानादर्थे ज्ञानमितीदृशम् ।  
अविशिष्टं विशिष्टस्य न तच्छास्त्रस्य लक्षणम् ॥ ३ ॥  

प्रवृत्तिर्वा निवृत्तिर्वा नित्येन कृतकेन वा ।  
पुंसां येनोपदिश्येत तच्छास्त्रमभिधीयते ॥ ४ ॥  

## अथ शाब्दं प्रमाणम् ॥

“शास्त्रं शब्दविज्ञानादसंनिकृष्टेऽर्थे विज्ञानम्” इति भाष्यम् । तत्र
शास्त्रमिति लक्ष्यनिर्देशः ; शब्दविज्ञानादसन्निकृष्टेऽर्थे विज्ञानमिति लक्षणम् ।
तदसम्बद्धत्वेन दूषयितुमाह वार्तिककारः—**प्रत्यक्षादिष्विति** । प्रत्यक्षानुमान-
शब्दोपमानादिषु व्यभिचारशङ्कायां तन्निवृत्तये शब्दमात्रस्यैव लक्षणं कर्तव्यम् ;
तद्विशेषलक्षणकरणमसम्बद्धम् । तथा च सूत्रकारेण सत्संप्रयोगसूत्रेण प्रत्यक्षमात्र-
स्यैव लक्षणं कृतम्, न तद्विशेषस्य चाक्षुषस्येत्यर्थः ॥



न च शक्येतापि सामान्यलक्षणपरिहारेण विशेषस्य लक्षणं कर्तुमित्याह
—**सामान्यलक्षणमिति** ॥



लक्षणमप्येतद् विशेषस्य न भवतीत्याह—**यच्चेति** । “शब्दविज्ञानाद-
सन्निकृष्टेऽर्थे विज्ञानम्”—इति शब्दमात्रस्यैव लक्षणम्, न तद्विशेषस्य शास्त्र-
स्येत्यर्थः ॥



इदं तु तद्विशेषस्य शास्त्रस्य लक्षणमित्याह—**प्रवृत्तिरिति** ॥


[1]: त्यक्त्वा चौ. मु.

<pb n="351"/>

स्वरूपकथनं यत्तु कस्यचित् तत्र दृश्यते ।  
तद्गत्वेन तस्यापि शास्त्रत्वमवगम्यते ॥ ५ ॥  

भावनायां समस्तायां वाक्यादेवोपजायते ।  
प्रवृत्तिर्वा निवृत्तिर्वा तच्छास्त्रं न पदाद्यतः ॥ ६ ॥  

अपरीक्षामिषेणापि लक्षणानि वदन्नयम् ।  
न स्वतन्त्रोपयोगित्वनिरपेक्षाणि जल्पति ॥ ७ ॥  

तत्र यल्लोकवाक्यस्थं कथयेच्छब्दलक्षणम् ।  
वेदं व्याख्यातुकामस्य तन्नातीवोपयुज्यते ॥ ८ ॥  

नन्वेतस्मिन्नपि लक्षणे स्वरूपप्रतिपादकस्य “सोऽरोदीत्” इत्येवमादेर-
शास्त्रत्वमित्याशङ्क्याह—**स्वरूपकथनमिति** । स्वरूपप्रतिपादकस्यापि स्तुतिनिन्दा-
परत्वेन प्रवृत्तिनिवृत्तिप्रतिपादकाङ्गत्वात् शास्त्रत्वम् “विधिना त्वेकवाक्यत्वात्”
इत्यर्थः ॥



एवं तर्हि प्रेरणाप्रतिपादकस्य प्रत्ययस्य स्तुतिनिन्दाप्रतिपादकसहितस्य
भवतु शास्त्रत्वम् ; प्रेर्यविषयविशेषप्रतिपादकस्य तु न प्राप्नोति इत्याशङ्क्याह—
**भावनायामिति** । अनुबन्धद्वयावच्छिन्नायां भावनायां प्रेर्यविषयसमर्पकपदसव्य-
पेक्षस्यैव प्रेरकत्वम् । तदनेन प्रेरणाप्रतिपादकस्य स्तुतिनिन्दाविषयप्रेर्यविषयसापेक्ष-
त्वेन वाक्यस्य शास्त्रत्वमुक्तं भवतीत्यर्थः ॥



एवं दूषिते समर्थयितुमाह—**अपरीक्षामिपेणेति** । अपरीक्षाव्याजेनापि
लक्षणमुच्यमानं चोदनोपदेशशब्दाभ्यां प्रस्तुतस्य तद्विशेषस्यैव शास्त्रस्य व्यभिचार-
वृत्तये लक्षणं कर्तव्यम् ; न शब्दमात्रस्य, अप्रस्तुतत्वात् ॥



गामानय—इत्यादिव्यक्तिस्थस्य शब्दस्य लक्षणमतीव वेदव्याख्यायामनुप-
योगीत्याह—**तत्र यदिति** ॥


<pb n="352"/>

प्रत्यक्षाद्यु[1]पयोगन्तु वर्णमात्रादितः[2] पुरा ।  
शास्त्रार्थज्ञानवेलायां मत्वा तल्लक्षणं कृतम् ॥ ९ ॥  

यत्ति गामानयेत्यादिवाक्यस्थं शब्दलक्षणम् ।  
तस्य नेहोपयोगोऽस्ति तस्माच्छास्त्रगतं कृतम् ॥ १० ॥  

विशेषश्च न सामान्यमन्तरे[3]णापि कश्चन ।  
तस्मात् तमप्युदाहृत्य सामान्यं लक्षयेत् [4]स्फुटम् ॥ ११ ॥  

सामान्यरूपमप्येतदधिकाराद् विशिष्यते ।  
चोदना चोपदेशश्च शास्त्रमेवेत्युदाहृतम् ॥ १२ ॥  

प्रत्यक्षलक्षणमपि वेदव्याख्यायामनुपयोगीति न वक्तव्यमित्याशङ्क्याह—
**प्रत्यक्षाद्युप[5]योगन्त्विति** । अवगतस्य प्रमाणत्वं वेदस्य ; तदवगमे च—
‘विश्वजिता यजेत स्वर्गकामः प्रकृतिवत्’ इत्यादौ प्रत्यक्षादयः प्रमाणम् ।
अतस्तेषां लक्षणं व्यभिचारनिवृत्तये चोदनालक्षणप्रतिज्ञायामुपयोगि ॥



‘गामानय’ इत्यादिवाक्यगतस्य तु चोदनालक्षणप्रतिज्ञायामुपयोगिता
नास्तीत्याह—**यत्त्विति** ॥



यत् पुनरिदमुक्तम्—सामान्यलक्षणमकृत्वा विशेषलक्षणमशक्यं कर्तुम्
इति, तत्राप्याह—**विशेषश्चेति** । विशेषस्थमेव सामान्यं लक्षयितुं शक्यते ; न
विशेषपरित्यागेन, अप्रतीतेरित्यर्थः ॥



यच्चाप्युक्तम्—लक्षणमप्येतद् विशेषस्य न संभवति इति, तत्राप्याह—
**सामान्यरूपमि**त्यर्धेन । “चोदनालक्षणोऽर्थो धर्मः” इत्यत्र शब्दविशेषार्थ-
विशेषयोः प्रकृतत्वादिह सम्बन्धः ; अत एष लक्षणार्थः—विधायकशब्दविज्ञानात्
कार्येऽर्थे विज्ञानं शास्त्रम् इति । हन्त ! तर्हि ‘चोदना’ इति लक्ष्यनिर्देशः
कर्तव्यः ; किमिदम् “शास्त्रम्” इतीत्याह—**चोदना चोपदेशश्चेति** ॥


[1]: उपयोगित्वम्. मा.

[2]: नः. मा.

[3]: णास्ति. चौ. मु.

[4]: सुखम्. चौ. मु.

[5]: उपयोगं तु. चौ. मु.

<pb n="353"/>

यथा च चोदनाशब्दो वैदिक्यामेव वर्तते ।  
शब्दज्ञानार्थविज्ञानशब्दौ शास्त्रे तथा स्थितौ ॥ १३ ॥  

प्रत्यक्षाद्यपरीक्ष्यत्वे तदन्तर्गतिहेतुकम् ।  
शास्त्रस्याप्यपरीक्ष्यत्वमनयैव दिशोदितम् ॥ १४ ॥  

तत्रानुमानमेवेदं [1]बौद्धवैशेषिकैः [2]श्रितम् ।  
भेदः सांख्यादिभिस्त्विष्टो न तूक्तं भेदकारणम् ॥ १५ ॥  

पूर्वसंस्कारयुक्तान्त्यवर्णवाक्यादिकल्पना ।  
विवक्षादि च धूमादौ नास्तीत्येतेन भिन्नता ॥ १६ ॥  

भवति प्रक्रमबलेन विशेषलाभ इत्याह—**यथा चेति** । यथा
“अथातो धर्मजिज्ञासा” इति [3]प्रक्रमापेक्षया “चोदनालक्षणोऽर्थो धर्मः” इत्यत्र
चोदनाशब्दो वैदिक्यामेव वर्तते, तथा लक्षणग्रन्थे शब्दविज्ञानार्थविज्ञानशब्दौ
विधायकशब्दकार्यार्थविषयौ द्रष्टव्यावित्यर्थः ॥



यदपि प्रत्यक्षाद्यन्तर्गतत्वेन शास्त्रस्य अव्यभिचारित्वमुक्तम्—“प्रत्यक्षा-
दीनि प्रसिद्धानि प्रमाणानि ; तदन्तर्गतं च शास्त्रम्” इत्यस्मिन् भाष्ये, तदपि
“न स्वतन्त्रोपयोगित्वनिरपेक्षाणि [4]जल्पति” इत्यनेनैवाभिप्रायेणेत्याह—<q>प्रत्य-
क्षाद्यपरीक्ष्यत्व इति</q> ॥



ननु [5]शब्दविज्ञानादसंनिकृष्टेऽर्थे यद् विज्ञानं तदनुमानमेव, “सदृशात्मनः ।
अप्रत्यक्षस्य सम्बन्धादन्यतः [6]प्रतिपत्तितः ॥” इत्यनेन न्यायेन । ततश्च “अनु-
मानं ज्ञातसम्बन्धस्य”—इत्यनेनैवानुमानलक्षणेन लक्षितत्वात् पृथग् लक्षणं न
कर्तव्यमिति चोदयति—**तत्रानुमानमि**त्यर्धेन । ननु भेदः सांख्यादिभिरिष्ट
एव ; तदभिप्रायं पृथग् लक्षणम् ; तत्राह—**भेदः सांख्यादिभिस्त्विष्ट** इत्यर्धेन ॥



ननु पूर्ववर्णजनितसंस्कारविशिष्टस्यान्त्यवर्णस्यार्थप्रतिपादकत्वं विवक्षावशेन;
न तु धूमादयो विवक्षावशेनार्थं प्रतिपादयन्तीत्युक्तमेव भेदकारणम्, किमुच्यते-
“न तूक्तं भेदकारणम्” इति इत्याशङ्क्याह—**पूर्वेति** सपदद्वयेन श्लोकेन ।


[1]: बौद्धैर्वैशे.

[2]: स्थितम्. मा.

[3]: प्रमापे. मा.

[4]: निरपेक्षाणि कल्पनीति. मा.

[5]: शब्दशा.......अप्र. मा.

[6]: प्रतिपत्तेः. मा.

<pb n="354"/>

यैरुक्ता तत्र वैधर्म्यविकल्पसमजातिता ।  
धूमानित्यविषाण्यादिविशेषान्न हि भिन्नता ॥ १७ ॥  

त्रैलक्षण्यपरित्यागो यावन्न प्रतिपाद्यते ।  
तावद् विशेषमात्रेण वदतो जातिता भवेत् ॥ १८ ॥  

यथेष्टविनियोगेन प्रतीतिर्यापि शब्दतः ।  
न धूमादेरितीहापि व्यभिचारोऽङ्गवृत्तिभिः ॥ १९ ॥  

हस्तसंज्ञादयो येऽपि यदर्थप्रतिपादने ।  
भवेयुः कृतसङ्केतास्ते [1]तल्लिङ्गमिति स्थितिः ॥ २० ॥  

पुरुषापेक्षितायां च तथैव व्यभिचारिता ।  
पदवैदिकवाक्यानां न सेत्यव्यापिका भवेत् ॥ २१ ॥  

सम्बन्धानुभवश्चायं सोऽन्यत्रापि विलक्षणः ।  
एतस्मिन् पुरुषापेक्षो देशापेक्षो[2]ऽग्निधूमयोः ॥ २२ ॥  

सत्यमुक्तम् ; न तु भेदकारणं तदित्याह—**तत्र वैधर्म्येति** शेषेण ।



अनुमानापरित्यागेनैव वैलक्षण्यमात्रमेतत् ; तदनुमानेऽपि प्रतिलिङ्गमस्ती-
त्याह—**धूमानित्ये**त्यर्धेन ॥



सर्वथानुमानाद् भेदं प्रतिपादयता त्रैलक्षण्यपरित्यागो वक्तव्यः ; तमनु-
क्त्वैवैतत् पूर्वमुक्तम् ; कारणमभिधास्यते च यथेष्टविनियोज्यत्वात् इति ; तत् सर्वं
जात्युत्तरमित्याह—**त्रैलक्षण्येति** ॥



नापि यथेष्टविनियोज्यत्वेनानुमानाद् भेदः, यथेष्टविनियोज्यत्वस्यानुमानेऽपि
सद्भावादनैकान्तिकत्वादित्याह—**यथेष्टेति** ॥



विपक्षतां दर्शयति—**हस्तसंज्ञादय इति** ॥



आप्तपुरुषसापेक्षत्वमङ्गवृत्तिभिरेव व्यभिचारणीयमित्याह—<q>पुरुषापेक्षिता-
यामि</q>त्यर्धेन । भागासिद्धताप्यत्रास्तीति दर्शयति—**पदवैदिकवाक्यानामि**त्यर्धेन ।
पदवैदिकवाक्यानां नित्यत्वेनाप्तप्रणीतत्वाभावादित्यर्थः ॥



अपि च, आप्तप्रणीतत्वमविसंवादित्वेन व्याप्तमुपलब्धमिति सम्बन्धोप-
लक्षणपरमेतत् । तस्य चानुमानेऽपि प्रतिलिङ्गं विलक्षणत्वेन भेद इत्याह—
**सम्बन्धेति** श्लोकेन सपादेन ॥


[1]: नलिङ्ग. चौ. मु.

[2]: पेक्षा. चौ. मु.

<pb n="355"/>

कालाद्यपेक्षया चान्य उक्ता चान्यैरभिन्नता ।  
आप्तवादाविसंवादसामान्यादनुमानता ॥ २३ ॥  

न चापूर्वादिशब्दानां भेदात् सर्वत्र [1]भिद्यते ।  
न चेहाश्वादिशब्देभ्यो भेदस्तेषां प्रतीयते ॥ २४ ॥  

न चाप्यज्ञातसम्बन्धं पदं किंञ्चित् प्रकाशकम् ।  
सम्बन्धाननुभूत्यातो न स्यादननुमानता ॥ २५ ॥  

तुल्याकारतयाप्यत्र शब्दज्ञानार्थतद्धियात् ।  
अग्निधूमेष्वदृष्टत्वान्न भेदस्तन्निवारणात् ॥ २६ ॥  

प्रतिबिम्बेष्वनेकान्तो बिम्बं यादृग्घि दर्पणे ।  
तादृङ्मुखादि बुध्यन्ते न चात्राननुमानता ॥ २७ ॥  

अपि च, आप्तवादाविसंवादसामान्येनैव कैश्चिदनुमानत्वमुक्तम् ; तत्
कथं भेदं साधयतीत्याह—**उक्तेति** पादत्रयेण ॥



ननु वैदिकानामपौरुषेयत्वेन तन्नास्तीति कथमनुमानत्वमित्याशङ्क्याह—
**न चापूर्वादिशब्दानामि**त्यर्धेन । [2]भवेद् वैदिकानामपौरुषेयत्वेनाप्तवादाविसंवाद-
सामान्याभावेनानुमानाद् [3]भेदः, न तावता भेदोऽन्येषामपि भवेदित्यर्थः ॥



अपि च, त एवमाहुः—वैदिकानामपि पौरुषेयत्वादाप्तवादाविसंवाद-
सामान्येनास्त्येव सम्बन्धग्रह[4]णमिति नाश्वादिशब्देभ्यस्तेषां भेद इत्याह—<q>न
चेति</q> सार्धश्लोकेन ॥



नापि शब्दार्थतद्बुद्धीनां तुल्याकारत्वेनानुमानाद् भेदः, तन्निराकरणादि-
त्याह—**तुल्याकारतयापीति** । “गोत्वे सास्नादिमद्रूपा” इत्यत्र तुल्याकारत्वस्य
निराकृतत्वादसिद्धत्वं हेतोरित्यर्थः ॥



अभ्युपगम्य सिद्धत्वमनैकान्तिकत्वं दर्शयति—**प्रतिबिम्वेष्विति** ॥


[1]: भिन्नता. चौ. मु.

[2]: भवदसाध. मा.

[3]: दः न कृतं भेदाद. मा.

[4]: णमिति । नापि शब्दार्थ. मा.

<pb n="356"/>

प्रत्यक्षता [1]यदा तत्र तदान्यैर्व्यभिचारिता ।  
यत्र पादादि बिम्बेन गतानामनुमीयते ॥ २८ ॥  

एकवाक्यात् सकृच्चोक्तान्नाप्यनेकस्य [2]तत्क्षणात् ।  
स्याद् विरुद्धावि[3]रुद्धस्य बोधादेतस्य भिन्नता ॥ २९ ॥  

लिङ्गस्यापि हि ताद्रूप्यं दृष्टं हेतुविरुद्धयोः ।  
विरोधान्नानुमानं चेत् स्यादनागमतापि ते ॥ ३० ॥  

यत्र चैकार्थता वाक्ये तत्र स्यादनुमानता ।  
सकृदुच्चरिते [4]वाक्ये विवक्षैकैव दृश्यते ॥ ३१ ॥  

अथापि तत्र प्रत्यक्षत्वेन सपक्षत्वम्, तथाप्यत्रानैकान्तिकत्वमित्याह—
**प्रत्यक्षतेति** । तत्र गतानामिति परोक्षविषयत्वेनानुमानविषयत्वं दर्शयति ॥



नाप्येकस्य वाक्यस्य सकृदुच्चारितस्यैकस्मिन् क्षणे [5]विरुद्धानेकार्थ-
प्रतिपादकत्वेनानुमानाद् भेदः शब्दस्येत्याह—**एकवाक्यादिति** ॥



कस्मादित्याह—**लिङ्गस्यापी**त्यर्धेन । हेतुभूतस्यापि लिङ्गस्य शिंशपादेर-
विरुद्धानेकार्थप्रतिपादकत्वम् । नित्यः शब्दः कृतकत्वात्—इति विरुद्धस्यापि
विरुद्धानेकार्थम्, वस्तुतस्तु विपर्ययमेवैंकं साधयतीत्यर्थः । अथ विरुद्धानेकार्थप्रति-
पादकस्यानुमानाभासत्वेनाविपक्षता, हन्त ! तर्हि विरुद्धार्थप्रतिपादकस्य शब्दस्या-
प्यागमाभासत्वेन [6]न अनुमानात् प्रमाणान्तरतेत्याह—**विरोधादि**त्यर्धेन ॥



भागासिद्धश्चायं हेतुरिति दर्शयति—**यत्र चैकार्थते**त्यर्धेन । अनेकार्थ-
स्यापि ‘श्वेतो धावति’ इत्येकस्मिन्नुच्चारणे एकार्थप्रतिपादकत्वमित्यसिद्धतां
दर्शयति—**सकृदि**त्यर्धेन ॥


[1]: तदाप्यत्र. चौ. मु.

[2]: क्षणम्. चौ. मु.

[3]: रुद्धार्थे बोधात्. मा.

[4]: चास्मिन. चौ. मु.

[5]: Omitted. विरुद्धा. मा.

[6]: Omitted. न. मा.

<pb n="357"/>

यस्त्वनिर्द्धारितार्थानामनेकप्रतिभोद्भवः ।  
स लिङ्गेऽप्यस्फुटे दृष्टस्तस्मान्नैतेन भिद्यते ॥ ३२ ॥  

दृष्टान्तानभिधानं च धूमादौ व्यभिचारितम् ।  
प्रसिद्धत्वाद्धि तत्रापि न दृष्टान्तोऽभिधीयते ॥ ३३ ॥  

अनभ्यस्ते त्वपेक्षन्ते शब्दे [1]सम्बन्धिनः स्मृतिम् ।  
अत्र प्रयुक्त इत्येवं [2]बुध्यते हि चिरात् क्वचित् ॥ ३४ ॥  

[3]परोक्ता हेतवश्चात्र नाभेदस्य निवारिताः ।  
शब्दानुमानयोरैक्यं धूमादग्न्यनुमानवत् ॥ ३५ ॥  

अन्वयव्यतिरेकाभ्यामेकप्रत्यक्षदर्शनात् ।  
सम्बन्धपूर्वकत्वाच्च प्रतिपत्तिरितो यतः ॥ ३६ ॥  

यस्तु प्रकरणाद्यपरामर्शेनानेकार्थप्रतिभोद्भवः, स लिङ्गेऽप्यस्फुटे दृष्ट इत्यनै-
कान्तिकत्वान्नैतेनापि भिद्यत इत्याह—**यस्त्विति** ।



नापि दृष्टान्तनिरपेक्षार्थप्रतिपादकत्वेन प्रत्यक्षवच्छब्दस्यानुमानाद् भेदः,
अभ्यस्तसम्बन्धस्यानुमानेऽपि सद्भावादनैकान्तिकोऽयमित्याह—<q>दृष्टान्तानभि-
धानमिति</q> ॥



अनभ्यस्तसम्बन्धे[4] तु शब्देऽप्यपेक्ष्यत इत्यसिद्धोऽयं हेतुरिति दर्शयति—
**अनभ्यस्ते त्विति** ॥



तस्माद् यद्यत् सांख्यादिभिर्भेदकारणमुक्तम्, तदीदृशम् ; परोक्ताभेद-
हेतुनिराकरणमपि न तैः कृतमिति दर्शयति श्लोकत्रयेण—**परोक्ता** इत्यादिना ।
शब्दानुमानयोरिति धर्मिनिर्देशः, ऐक्यमिति साध्यो धर्मः, धूमादग्न्यनुमानवदिति
दृष्टान्तः, अन्वयव्यतिरेकाभ्यमेकप्रत्यक्षदर्शनात् सम्बन्धपूर्वकत्वाच्चेति हेतुत्रयम् ।
प्रतिपत्तिरितो यतः—इति च प्रत्येकमनुषज्यते । प्रत्यक्षान्यप्रमाणत्वादित्यादि
चात्रैव साध्ये हेतु चतुष्टयम् ॥


[1]: शब्दसम्बन्धिनः. मा.

[2]: बुध्यन्ते. चौ. मु.

[3]: परोक्षाः. मा.

[4]: सम्बन्धस्तु. मा.

<pb n="358"/>

प्रत्यक्षान्यप्रमाणत्वात् तददृष्टार्थबोधनात् ।  
सामान्यविषयत्वाच्च त्रैकाल्यविषयाश्रयात् ॥ ३७ ॥  

कैश्चिन् मीमांसकैरुक्तो भेदोऽस्य[1] विषयान्तरात् ।  
पूर्वाभ्यां ह्यपरिच्छिन्ने शास्त्रमर्थे प्रवर्तते ॥ ३८ ॥  

तत्रापि नागमत्वं स्यात् पुरुषोक्तेस्तथास्तु चेत् ।  
प्रत्ययः किंनिमित्तोऽर्थे वक्तृबुद्धेः कुतो न्वसौ ॥ ३९ ॥  

न शब्दार्थस्य सा लिङ्गं न शब्दोऽस्याः कथञ्चन ।  
विशेषो गम्यते ताभ्यां न चैतस्यानुमेयता ॥ ४० ॥  

अन्ये तु मीमांसका एव विषयान्तरत्वेन शास्त्रस्यानुमानात् भेदं वर्ण-
यन्ति—सम्बन्धग्रहणासापेक्षत्वेन प्रत्यक्षानुमानप्रतीतोऽर्थोऽनुमानस्य विषयः;
सास्त्रस्य तु प्रत्यक्षानुमानाभ्यामप्रतीतः कार्यरूपोऽर्थो विषयः [2]इति । तदेतदाह—
**कैश्चिदिति** ॥



तदेतद् दूषयितुमाह पूर्वपक्षवादी—<q>तत्रापि नागमत्वं स्यात् पुरु-
षोक्तेरिति</q> । भवतु शास्त्रस्य विषयान्तरतो[3]ऽन्यप्रमाणत्वम्, पौरुषेयस्य तु वाक्यस्य
विषयान्यत्वाभावेन प्रमाणान्तरत्वाभावादप्रामाण्यप्रसङ्ग इत्यभिप्रायः । पौरुषेयस्या-
प्यनुमानत्वेन प्रामाण्यं भविष्यतीति नैव प्रमाणान्तरत्वेऽपि [4]नः क्षतिरिति चैदि-
त्याह—**तथास्तु चेदिति** । विषयान्यत्वाभावेन प्रमाणान्तरत्वाभावाद् वक्ष्यमाणे-
नैव न्यायेनानुमानत्वाभावादप्रामाण्यमित्याह—**प्रत्ययः किंनिमित्तोऽर्थ इति** ।
इतरोऽनुमानाभिप्रायेणाह—**वक्तृबुद्धेरिति** । वाक्याद् वक्तृबुद्धिः प्रतीयते ;
ततोऽर्थतत्त्वावसाय इत्यर्थः । एवमुक्ते सति पूर्वपक्षवादी स्वाभिप्रायं प्रकटयति—
**कुतो न्वसाविति** ॥



अवगता हि वक्तृबुद्धिः शब्दार्थतथात्वावगतौ लिङ्गम् ; न च तदवगतौ
किञ्चिल्लिङ्गान्तरमुपलभामह इत्याह—**न शब्दार्थस्येति** । सम्बन्धग्रहणसापेक्षत्वेन


[1]: अत्र. चौ. मु.

[2]: Omitted.

[3]: तो न प्रमाणम्. मा.

[4]: न इति चोदित्याह. मा.

<pb n="359"/>

तेन वक्तुरभिप्राये प्रत्यक्षाद्यनिरूपिते ।  
पुरुषोक्तिरपि श्रोतुरागमत्वं प्रपद्यते ॥ ४१ ॥  

न चाप्यननुमेयत्वमागमार्थस्य शक्यते ।  
लिङ्गं हि शब्द एवास्य धूमोऽग्नेरिव कल्प्यते ॥ ४२ ॥  

न चाप्यननुमेयत्वात् प्रमाणान्तरगम्यता ।  
रूपस्याश्रावणत्वेन न ह्यप्रत्य[1]क्षगम्यता ॥ ४३ ॥  

[2]एवं स्थिते स्वयूथ्या नः केचिन्नाति[3]प्रयत्निनः ।  
अनुमानविशेषोऽयमीदृग् धर्मस्य बोधकः ॥ ४४ ॥  

सामान्यविषयमनुमानम्, वक्तृबुद्धेरर्थतथात्वस्य च विशेषात्मकत्वान्नानुमानविष-
यत्वमिति पूर्ववाद्यभिप्रायः ॥



तेनावश्यं पौरुषेयस्य वाक्यस्य वक्तृबुद्धौ वाक्यार्थतथात्वे वा प्रामाण्य-
मभ्युपगन्तव्यम् ; न च तदुक्तेन न्यायेनानुमानम् । नापि भवत्पक्षे विषयान्य-
त्वाभावेन प्रामाणान्तरमित्याह—**तेन वक्तुरभिप्राय इति** ॥



अपि च, शब्दलिङ्गजमनुमानं कार्यार्थग्राहकं धूम इवाग्नेरित्याह—
**चांप्यननुमेयत्वमिति** ॥



न चार्थात्मकलिङ्गाभावेन प्रमाणान्तरप्रमेयत्वं कार्यस्य, शब्दात्मकलिङ्ग-
सद्भावात् यथा श्रोत्रेन्द्रियग्राह्यत्वाभावेऽपि रूपस्य न प्रमाणान्तरप्रमेयत्वं चक्षुर्ग्रा-
ह्यत्वेन प्रत्यक्षतैवेत्याह—**न चेति** । तदेवमुक्तेन प्रकारेण न प्रमाणान्तरत्वम् ।
अनुमानान्तर्गतस्य च तल्लक्षणेनैव लक्षितत्वात् पृथग् [4]लक्षणमवचनीयमिति ॥



एवं प्राप्ते उच्यते—**एवं स्थित** इत्यादिना । केचिदेवं समर्थयन्ति—
शब्दविज्ञानादसंनिकृष्टेऽर्थे यद् विज्ञानं तदनुमानमेव । शब्दलिङ्गजस्यैवानुमान-
विशेषस्य कार्येऽर्थे प्रामाण्यं प्रतिज्ञातम् “चोदनालक्षणोऽर्थो धर्मः” इति ; अत्र
प्रतिज्ञार्थे न काचित् क्षतिरित्यर्थः ॥


[1]: क्षतेष्यते. चौ. मु.

[2]: एवं सति. चौ. मु.

[3]: प्रपञ्चिनः. चौ. मु.

[4]: लक्षणमेवचनीय. मा.

<pb n="360"/>

भविष्यत्यर्थरूपं तु लिङ्गं धर्मे निराकृतम् ।  
संज्ञानुमानतेच्छा तु न दुष्येदागमेऽपि नः ॥ ४५ ॥  

लक्षणेन त्वभिन्नत्वं यदि शब्दानुमानयोः ।  
वेदज्ञानाप्रमाणत्वं स्यादतल्लक्षणत्वतः ॥ ४६ ॥  

आप्तवादाविसंवादसामान्यान्नृवचस्सु हि ।  
लक्षणेनानुमानत्वात् प्रामाण्यं सिद्धिमृच्छति ॥ ४७ ॥  

वेदे त्वाप्तनराभावात् सम्बन्धानुभावाद् ऋते ।  
लक्षणं नानुमानस्येत्यप्रामाण्यं प्रसज्यते ॥ ४८ ॥  

नन्वेकदेशसत्यत्वात्[1] तस्य स्यादनुमानता ।  
वेदत्वादग्निहोत्रादौ वायुक्षेपिष्ठवाक्यवत् ॥ ४९ ॥  

नादित्ययूपेऽनैकान्तात् तद्वद् वा गौणता भवेत् ।  

लक्षणैक्याभ्युपगमेन तु शाब्दानुमानयोरैक्याभ्युपगमे वेदस्यातल्लक्षण-
त्वेनाप्रामाण्यप्रसङ्ग इत्याह—**लक्षणेनेति** ॥



किं पुनस्तल्लक्षणम्, कथं च तद्वेदे नास्तीत्याह—**आप्तवादेति** श्लोक-
द्वयेन । आप्तवादत्वमविसंवादित्वेन व्याप्तमुपलब्धम् । लौकिकेषु च तत्सद्भावात्
भवत्वनुमानत्वेनैव प्रामाण्यम् ; वेदस्य त्वपौरुषेयतया सम्बन्धग्रहणाभावादप्रामाण्य-
प्रसङ्ग इत्यर्थः ॥



ननु लक्षणैक्येनापि शाब्दस्यानुमानत्वे सति किमित्यप्रामाण्यं वेदस्य ?
अनुमानत्वेनैव कार्येऽर्थे वेदस्य प्रामाण्यं भविष्यति । एवं हि तत्र सम्बन्धग्रहणं
वायुक्षेपिष्ठत्वादिषु वेदैकदेशत्वं सत्यत्त्वेन व्याप्तमुपलब्धम् ; विध्युद्देशादिषु
तदुपलभ्यमानं सत्यतां साधयतीत्याह—**नन्वेकदेशसत्यत्वादिति** ॥



तदनुपपन्नमित्याह—**नादित्ययूपेऽनैकान्तादिति** । “आदित्यो यूपः”
इत्यसत्येऽपि वेदैकदेशत्वदर्शनादनैकान्तिकत्वमित्यर्थः । अथ तत्रास्त्येव गुणवादेन


[1]: सत्यत्वे. चौ. मु.

<pb n="361"/>
[1]पातः प्रत्यनुमानानामेवं पूर्वोक्तया दिशा ॥ ५० ॥  

तस्माल्लक्षणभेदेन यदि शब्दप्रमाणता ।  
समा लोके च वेदे च सिद्धा वेदप्रमाणता ॥ ५१ ॥  

तेन चाप्तोपदेशत्वं न स्यादागमलक्षणम् ।  
नाप्तस्य सम्भवो वेदे लोके नास्मात् प्रमाणता ॥ ५२ ॥  

पुरस्ताद् वर्णितं ह्येतत् तस्माच्छब्देन या मतिः ।  
तस्याः स्वतःप्रमाणत्वं न चेत् स्याद् दोषदर्शनम् ॥ ५३ ॥  

अनुमानेन चैतस्य प्रामाण्यं केवलं समम् ।  
पदे तावत् कृतो यत्नः [2]परैरित्यत्र वर्ण्यते ॥ ५४ ॥  

कार्येऽर्थे प्रामाण्यमिति [3]सपक्षता, एवं तर्हि [4]विरुद्धता वास्तु हेतोरित्याह—<q>तद्वदा
गुणता भवेदिति</q> । तदेवमुद्धावनीयम्—गौणेऽर्थे विध्युद्देशस्य प्रामाण्यम्, वेदैक-
देशत्वादिति “आदित्यो यूपः” इत्यादिवत् इति । “स्वर्गयागादिसम्बन्धविष-
याश्चोदना मृषा” इत्यनेनैव न्यायेन पूर्वोक्तेन सप्रतिसाधनता वक्तव्येत्याह—
**पात** इत्यर्धेन ॥



तस्मात् प्रमाणान्तरत्वेनैव शब्दप्रामाण्ये सति वेदस्य प्रामाण्यम्, नान्यथे-
त्याह—**तस्मादिति** ॥



प्रमाणान्तरत्वेऽपि वाप्तप्रणीतत्वान्न प्रामाण्यमभ्युपगन्तव्यम्, तथैव वेद-
स्याप्रामाण्यप्रसङ्गादित्याह—**तेन चेति** पादत्रयेण ।



यत्राप्याप्तप्रणीतत्वं संभवति तत्रापि स्वत एव प्रामाण्यम्, आप्तप्रणीतत्वस्य
दोषाभावे व्यापारादित्युक्तम् ; तदाह—**लोक** इति सपादश्लोकेन ॥



एवं भेदप्रतिपादनस्य चोदनाप्रामाण्यसिद्धिं प्रयोजनमभिधाय इदानीं भेदं
प्रतिपादयितुमाह—**अनुमानेने**त्यर्धेन । प्रमाणतया शब्दानुमानयोरैक्यम् ; वस्तु-
तस्तु विषयभेदेन सामग्रीभेदेन च प्रत्यक्षवच्छाब्दमनुमानाद् भिन्नमेव । तत्र
पदात्मकस्य सत्यप्यप्रमाणत्वे परैरनुमानत्वेनाभ्युपगतत्वाद् भेदं प्रतिपादयति—
**पद** इत्यर्धेन ॥


[1]: नातः. मा, चौ. मु.

[2]: परैरन्यत्र मा.

[3]: सपक्षत एवम्. मा.

[4]: भक्ततावायुहेतोः. मा.

<pb n="362"/>

विषयोऽन्यादृशस्तावद् दृश्यते लिङ्गशब्दयोः ।  
सामान्यविषयत्वं[1] हि पदस्य स्थापयिष्यते[2] ॥ ५५ ॥  

[3]धर्मी धर्मविशिष्टश्च लिङ्गीत्येतच्च साधितम् ।  
न तावदनुमानं हि यावत् तद्विषयं हि[4] तत् ॥ ५६ ॥  

सामान्यादतिरिक्तं तु शाब्दे वाक्यस्य गोचरः ।  
सामर्थ्यादनुमेयत्वादश्रुतेऽपि पदान्तरे ॥ ५७ ॥  

संख्यादिमान् पदार्थश्चेन्न तावत् सोऽव्ययादिषु ।  
यत्रापि ते प्रतीयन्ते तत्र व्यक्तेर्विशेषणम् ॥ ५८ ॥  

तत्रापि विषयभेदेन तावद् भेदमाह—**विषय** इति श्लोकद्वयेन ।
सामान्यमात्रं हि पदस्य विषय इत्याकृत्यधिकरणे स्थापयिष्यामः । प्रसिद्धधर्म-
विशिष्टश्च धर्मी लिङ्गस्य विषय इत्येतत् साधितम्—“एकदेशविशिष्टश्च धर्म्ये-
वात्रानुमीयते” इत्यत्र, “असिद्धेनैकदेशेन गम्यः सिद्धेन बोधकः”—इत्यत्र च ॥



यत्तु सामान्यातिरिक्तं संसर्गादि प्रतीयते, तत् सामर्थ्यप्रकरणादिलभ्यपद-
समभिव्याहारात्मकस्य वाक्यस्य विषय इत्याह—**सामान्यादिति** ॥



ननु पदस्यापि संख्यादिविशिष्टपदार्थविषयत्वादसिद्धोऽयं हेतुः—विषय-
भेदादिति चोदयति—**संख्यादिमान् पदार्थश्चेदिति** । तत्र परिहारमाह—<q>न
तावत् सोऽव्ययादिष्विति</q> । भुक्त्वा[5] इत्यादिषु “अलिङ्गमसंख्यमव्ययम्” इति
स्मरणात् अप्रतीते[6]श्चेति । यत्रापि—“पशुना यजेत”—इत्यादिषु प्रतीतिः,
तत्राप्याश्रयाश्रयिभावेन व्यक्तेः ऐदमर्थ्येन पदान्तरोपात्तस्य भावार्थस्य विशेषणमिति
वक्ष्यामः—“शब्दवत्तूपलभ्यते”—इत्यत्रेत्याह—**यत्रापि त इति** ।


[1]: त्वं च. चौ. मु.

[2]: ष्यति. चौ. मु.

[3]: धर्माधर्म. चौ. मु.

[4]: षयं न तत्. चौ. मु.

[5]: भुङ्क्तेत्यादिषु. मा.

[6]: स्मरणादप्रतीति चेति. मा.

<pb n="363"/>

पदान्तराभिधेयस्य तादर्थ्याच्च क्रियात्मनः ।  
वाक्यार्थेऽपि पदं यत्र गोमदादि प्रयुज्यते ॥ ५९ ॥  

सत्यप्यत्र विशिष्टे सिद्धत्वानैव पक्षता ।  
तावानेव हि तत्रार्थो यः पूर्वमवधारितः ॥ ६० ॥  

भेदबुद्धेश्च वैषम्यं प्रकृतिप्रत्ययार्थयोः[1] ।  
विशेषणविशेष्यार्थस्वातन्त्र्यग्रहणं न च ॥ ६१ ॥  

विशेष्यपूर्विका तत्र बुद्धिश्चात्र विपर्ययः ।  
अथ शब्दोऽर्थवत्त्वेन पक्षः कस्मान्न कल्प्यते ॥ ६२ ॥  

ननु मत्वन्तस्य विशिष्टविषयत्वेन विषयभेदादिति भागाप्तिद्धोऽयं हेतु-
रित्याशङ्क्याह—**वाक्यार्थेऽपि** इत्यर्धत्रयेण । प्रसिद्धधर्मविशिष्टो हि धर्मी लिङ्गस्य
विषयः गोमानित्येवमादिषु त्विदानीं धर्मिणोऽप्यसिद्धत्वं सम्बन्धग्रहणकाले च
द्वयोरपि सिद्धेतेत्यर्थः ॥



एवं तावदभ्युपगम्य विशिष्टविषयत्वमसिद्धत्वेन विषयभेदः साधितः ।
इदानीं विशिष्टविषयतैव नास्तीत्याह—**भेदबुद्धेरि**त्यर्धेन । विशिष्टविषयता हि
लिङ्गस्य ; गोमान् इत्येवमादिषु तु प्रकृतिप्रत्ययोर्विशेषणविशेष्यमात्रविषयत्वेन नैक-
स्यापि विशिष्टविषयतेत्यर्थः ।



अपि च, विविक्तावगतयोर्विशेष्यप्रतिपत्तिपूर्विका[2] लिङ्गाद् विशिष्टावगतिः,
पदात्तु विशिष्ट एव सम्बन्धग्रहणात् विशेषणप्रतिपत्तिपूर्विकेत्याह—<q>विशेषणविशे-
ष्येति</q> । अनेनापि प्रकारेण विषयभेद एव प्रतिपादितः । अथ गोशब्दस्यात्मै-
वार्थविशिष्टः कस्माद् विषयो न भवति ? तथोक्तम्—“देशस्याग्नियुक्तस्य धूम-
स्यान्यैश्च कल्पिता” इति चोदयति—**अथ शब्दोऽर्थवत्त्वेने**त्यर्धेन ॥



अत्रापि दूषणमाह—**प्रतिज्ञार्थेति** द्वाभ्यां श्लोकाभ्याम् । अर्थविशिष्टतया


[1]: यात्मनोः. मा.

[2]: पूर्वकात्. मा.

<pb n="364"/>

प्रतिज्ञार्थैकदेशो हि हेतुस्तत्र प्रसज्यते ।  
पक्षे धूमविशेषे हि सामान्यं हेतुरिष्यते ॥ ६३ ॥  

शब्दत्वं गमकं नात्र गोशब्दत्वं निषेत्स्यते ।  
व्यक्तिरेव विशेष्यातो हेतुश्चैका प्रसज्यते ॥ ६४ ॥  

भवेद् व्यञ्जकभेदाच्चेन्न त्वेवं प्रत्ययोऽस्ति नः ।  
कथं [1]चार्थविशिष्टत्त्वं न तावद् देशकालतः ॥ ६५ ॥  

तत्प्रतीतिविशिष्टश्चेत् परं किमनुमीयते ।  
न प्रत्यायकशक्तिश्च विशेषस्यानुमीयते ॥ ६६ ॥  

विशेषाणां न शक्तिर्हि सैकदेशेऽग्निजातिवत् ।  
सामान्यस्यैव शक्तत्वं पक्षो हेतुः स एव च ॥ ६७ ॥  

गोशब्दव्यक्तेः पक्षत्वे गोशब्दव्यक्तेरेव लिङ्गत्वं स्यात् गो[2]शब्दत्वशब्दत्वयोर्वा ? न
तावद्[3] गोशब्दव्यक्तेरेव लिङ्गत्वम्, प्रतिज्ञार्थैकदेशत्वेनासिद्धत्वात् । नापि गोश-
ब्दत्वशब्दत्वयोः, असिद्धानैकान्तिकत्वाभ्याम् । धूमविशेषे तु धर्मित्वे सामान्यस्य
लिङ्गत्वमुक्तमित्यभिप्रायः ॥



नापि गोशब्दव्यक्तेरेव तद्रूपाव्यवच्छदेन धर्मित्वमनवच्छिन्नायास्तु लिङ्ग-
त्वम्, अनवच्छिन्नायाः सम्बन्धग्रहणाभावेनाप्रतिपादकत्वादित्याह—<q>भवेद् व्यञ्ज-
कभेदादि</q>त्यर्धेन । अपि च, अर्थविशिष्टस्य वा शब्दस्य पक्षत्वं स्यात्, अर्थ-
प्रतीतिविशिष्टस्य वा ? न तावदर्थस्य विशेषणत्वम्, तद्देशादावसद्भावात् ; नाप्य-
प्रतीतेः, लिङ्गव्यापाराभावात् । सम्भवे वा परं किमनुमेयमित्याह—**कथमिति** ।
अत एव न द्रुतादिभेदेनार्थप्रत्यायनशक्तिविशिष्टतया शब्दस्य[4] पक्षत्वम् [5]द्रुता-
द्यनुगतस्य लिङ्गत्वम्, [5]द्रुताद्यवच्छिन्नस्य सम्बन्धग्रहणाभावेनाशक्तत्वादित्याह—
**न प्रत्यायकशक्तिरिति** । वैधर्म्यदृष्टान्तत्वेनोपादानम् यथा प्रतिदेशमग्निजातिरेका,
नैवं विशेषाणां शक्तिरेकेत्यर्थः । [6]द्रुताद्यनुगतस्य तु रूपस्य सम्बन्धग्रहणसद्भावा-
च्छक्तत्वेन पक्षत्वे हेत्वन्तराभावेन तस्यैव हेतुत्वेऽस्त्येव प्रतिज्ञार्थैकदेश-
तेत्याह—**सामान्यस्ये**त्यर्धेन ॥


[1]: चास्य विशि. चौ. मु.

[2]: गोत्वशब्दत्वयोः मा.

[3]: तावल्लिङ्गात् शब्द. मा.

[4]: शब्दव्यपेक्षत्वम्. मा.

[5]: भूताद्यनु. मा.

[6]: श्रुताद्य. मा.

<pb n="365"/>

तस्मादर्थविशिष्टस्य न शब्दस्यानुमेयता ।  
कथं च पक्षधर्मत्वं शब्दस्येह निरूप्यते ॥ ६८ ॥  

न क्रियाकर्तृसम्बन्धाद् ऋते सम्बन्धनं क्वचित् ।  
राजा भर्ता मनुष्यस्य तेन राज्ञः स उच्यते ॥ ६९ ॥  

वृक्षस्तिष्ठति शाखासु ता वा तत्रेति तस्य ताः ।  
देशेऽग्निमति धूमस्य कर्तृत्वं भवनं प्रति ॥ ७० ॥  

कार्यकारणभावादौ क्रिया सर्वत्र विद्यते ।  
न चानवगताकारः सम्बन्धोऽस्तीति गम्यते ॥ ७१ ॥  

न चास्त्यसति सम्बन्धे षष्ठीतत्पुरुषोऽपि वा ।  
तस्मान्न पक्षधर्मोऽयमिति शक्या निरुपणा ॥ ७२ ॥  

निवृत्तेऽन्यत्र सम्बन्धे येऽपि तद्विपयात्मना ।  
वदेयुः पक्षधर्मत्वं शब्दस्यानुपलब्धिवत् ॥ ७३ ॥  

व्यवहितमुपसंहरति—**तस्मादि**त्यर्धेन । एवं प्रत्यक्षवद् विषयभेदेनानु-
मानाच्छब्दस्य भेदं प्रतिपाद्येदानीं प्रत्यक्षवदेव सामग्रीभेदेनापि भेदं प्रदर्शयितुमाह
श्लोकत्रयेण—**कथं चेत्यादिना** । अर्थधर्मता हि शब्दस्य क्रियाकारकसंबन्धेन
वा स्यात् स्वस्वामिभावादिशेषरूपेण वा ? तत्रोभयोरपि नित्यत्वेन क्रियाकारकलक्षणः
सम्बन्धः तज्जन्यत्वाच्च तदभावे शेषलक्षणोऽपि नास्तीति । तदुक्तम्—“सम्बन्धः
कारकेभ्योऽन्यः क्रियाकारकपूर्वकः” इति श्लोकत्रयस्यार्थः ।



उभयरूपव्यतिरेकेण सम्बन्धाभावेन वृत्तिवाक्ययोरुभयोरप्यभाव इत्याह—
**न चेति** । उपसंहरति—**तस्मादि**त्यर्धेन ॥



यैरप्युक्तम्—विनापि क्रियाकारकभावादिना सम्बन्धेन विषयविषयिभावेन
शब्द[1]स्यार्थधर्मत्वं भविष्यति यथा घटाभावे साध्ये घटानुपलब्धेः पक्षधर्मत्वमिति,
तद्दर्शयति—**निवृत्तेऽन्यत्रेति** ॥


[1]: स्यार्थसधर्म.

<pb n="366"/>

तैरप्येतन्निरूप्यं तु शब्दस्तु[1] विषयः कथम् ।  
न तद्देशादिसद्भावो नाभिमुख्यादि तस्य च[2] ॥ ७४ ॥  

तस्मा[3]दुर्त्थापयत्येष यतोऽर्थविषयां मतिम् ।  
ततस्तद्विषयः शब्द इति धर्मत्वकल्पना ॥ ७५ ॥  

तत्र वाचकतायां [4]वः सिद्धायां पक्षधर्मता ।  
न प्रतीत्यङ्गतां गच्छेन्न चैवमनुमानता ॥ ७६ ॥  

गमकत्वाच्च धर्मत्वं धर्मत्वाद् गमको यदि ।  
स्यादन्योन्याश्रयत्वं [5]तु तस्मान्नैषापि कल्पना ॥ ७७ ॥  

न चागृहीतसम्बन्धः[6] स्वरूपव्यतिरेकतः ।  
शब्दं [7]जानाति येनात्र पक्षधर्ममतिर्भवेत् ॥ ७८ ॥  

तत्राप्याह—**तैरप्येतदिति** । अर्थविषयता हि शब्दस्य समानदेशत्वेन वा
स्यात् समानकालत्वेन वा ? न तावत् समानदेशत्वम् ; “मुखे हि शब्दमुपलभामहे
भूमावर्थम्”—इति वक्ष्यामः । नापि समानकालत्वम्, युधिष्ठिराभावेऽपि युधि-
ष्ठिरशब्दप्रयोगसद्भावात् । नित्यत्वविभुत्वाभ्यामप्युच्यमाने सर्वस्य सर्वत्र गमकत्वं
स्यात् ; अर्थाभिमुख्यं तु शब्दस्य दूरोत्सारितमेवेत्यर्थः ॥



अर्थविषयप्रतीत्युत्पादकत्वेन शब्दस्य विषयविषयिभावेनार्थधर्मत्वप्रतिपत्ता-
वनङ्गत्वेन नानुमानत्वमित्याह—**तस्मादिति** द्वयेन । पक्षधर्मत्वमुखेन यद्विज्ञान-
मुत्पद्यते तदनुमानमिति तार्किकस्थितिः । अर्थप्रतिपत्त्युत्तरकालं तु विषयत्वेन पक्ष-
धर्मत्वं न प्रतीतावङ्गमिति श्लोकद्वयस्यार्थः ॥



तत्र बुध्युत्पादकत्वेन तद्विषयत्वात् पक्षधर्मत्वमिति इतरेतराश्रयत्वं प्राप्नोति;
गमकत्वेन तद्विषयत्वात् पक्षधर्मत्वम्, पक्षधर्मत्वाच्च गमकत्वमिति दर्शयति—
**गमकत्वाच्चेति** ॥



इतश्च, अन्वयव्यतिरेक[8]व्यतिरिक्तरूपं पक्षधर्मत्वं शब्दस्य नास्ति ; यदि
स्यादगृहीतसम्बन्धोऽपि शब्दस्वरूपस्य व्यतिरेकमाधिक्यमर्थधर्मतां प्रतिपद्येत ।
शब्दस्वरूपमात्रामेव तु प्रतिपद्यते, नार्थधर्मत्वमित्याह—**न चागृहीतसम्बन्ध इति** ॥


[1]: शब्दस्तद्विषयः. चौ. मु.

[2]: वा. चौ. मु.

[3]: दुत्पादय. चौ. मु.

[4]: च. चौ. मु.

[5]: हि. चौ. मु.

[6]: सम्बन्धाः. चौ. मु.

[7]: जानन्ति. चौ. मु.

[8]: Omitted. व्यतिरेक. मा.

<pb n="367"/>

न च स्वरूपमात्रेण धूमादेः पक्षधर्मता ।  
न चापि धूमसम्बन्धमपेक्ष्यैषा प्रवर्तते[1] ॥ ७९ ॥  

धूमवानयमित्येवमपूर्वस्यापि जायते ।  
पक्षधर्ममतिस्तेन भिद्येतोत्तरलक्षणात् ॥ ८० ॥  

न त्वत्र पूर्वसम्बन्धादधिका पक्षधर्मता ।  
न चार्थप्रत्ययात् पूर्वमित्यनङ्गमियं भवेत् ॥ ८१ ॥  

न च धर्मी गृहीतोऽत्र येन तद्धर्मता भवेत् ।  
पर्वतादिर्यथा देशः प्राग्धर्मत्वावधारणात् ॥ ८२ ॥  

यश्चात्र कल्प्यते धर्मी प्रमेयोऽस्य स एव नः ।  
न चानव[2]गते तस्मिंस्तद्धर्मत्वावधारणा ॥ ८३ ॥  

साध्यधर्मिधर्मता च पक्षधर्मत्वम्, न स्वरूपमित्याह—**न च स्वरूपे**त्यर्धेन ।
अथान्वयव्यतिरेकव्यतिरिक्तस्यापि पक्षधर्मत्वस्य सम्बन्धग्रहणसापेक्षं ग्रहणमित्य-
गृहीतसम्बन्धो न प्रतिपद्यते, तदपि नास्तीत्याह—<q>न चापि धूमसम्बन्धमिति
मितिरि</q>त्यन्तेन । पूर्वमगृहीतान्वयव्यतिरेकोऽपि धूमस्य पर्वतधर्मतां प्रतिपद्यत
इत्यर्थः । उपसंहरति—**तेन भिद्येतोत्तरलक्षणादिति** । यस्मादन्वयव्यतिरेकं विनापि
प्रमेयत्वादेः पर्वतधर्मत्वमस्ति, तस्मिन् सत्यपि नास्ति चाक्षुषत्वादेः, तद्ग्रहणनिर-
पेक्षं च ग्रहणम् ; अतोऽन्वयव्यतिरेकलक्षणादुत्तराद् भिन्नमिदं रूपान्तरम् ; न च
शब्दे तदस्ति, सम्बन्धग्रहणनिरपेक्षैर्धूमवदर्थधर्मतयाप्रतीतेः ॥



अभ्युपेत्यवादमात्रं चैतत् ; गृहीतसम्बन्धोऽप्यर्थधर्मतया नैव शब्दं प्रति-
पद्यत इत्याह—**न त्वत्रे**त्यर्धेन । अर्थप्रतिपादकत्वेन तु तद्विषयत्वात् पक्षधर्मत्व-
मुत्तरकालीनत्वादनङ्गमिति पूर्वोक्तमुपसंहरति—**न चार्थप्रत्ययादि**त्यर्धेन ॥



एवं पक्षधर्मत्वाभावं प्रतिपाद्येदानीं ग्रहणाभावं दर्शयितुमाह श्लोकद्वयेन—
**न च धर्मीति** । पर्वतवत् तृतीयस्य वस्तुनोऽत्राविद्यमानत्वादर्थ एवात्र धर्मीं । न
च तस्मिन्नप्रतिपन्ने तद्धर्मत्वावधारणं शक्यमिति श्लोकद्वयस्यार्थः ॥


[1]: प्रसज्यते. चौ. मु.

[2]: धृते. चौ. मु.

<pb n="368"/>

प्राक् स चेत् पक्षधर्मत्वाद् गृहीतः किं ततः परम् ।  
पक्षधर्मादिभिर्ज्ञातैर्येन स्यादनुमानता ॥ ८४ ॥  

अन्वयो न च शब्दस्य प्रमेयेण [1]निरूप्यते ।  
व्यापारेण हि सर्वेषा[2]मन्वेतृत्वं प्रतीयते ॥ ८५ ॥  

यत्र धूमोऽस्ति तत्राग्नेरस्तित्वेनान्वयः स्फुटः ।  
न त्वेवं यत्र शब्दोऽस्ति तत्रार्थोऽस्तीति [3]निश्चयः ॥ ८६ ॥  

न तावत् तत्र देशेऽसौ तत्काले वावगम्यते ।  
भवेन्नित्यविभुत्वाच्चेत् सर्वार्थेषु च तत्समम् ॥ ८७ ॥  

तेन सर्वत्र दृष्टत्वाद् व्यतिरेकस्य चागतेः ।  
सर्वशब्दैरशेषार्थप्रतिपत्तिः प्रसज्यते ॥ ८८ ॥  

अथैवं देशकालाभ्यामसत्यन्व[4]यदर्शने ।  
वाचकप्रत्ययं कश्चिद् ब्रूयादर्थधियान्वितम् ॥ ८९ ॥  

प्रतीयते चेत् पक्षधर्मत्वग्रहणकाल एव प्रतिपन्नत्वादर्थस्य किमपरमनुमेय-
मित्याह—**प्राक् स चेदिति** ।



एवं पक्षधर्मत्वं निराकृत्याधुनान्वयं निराकर्तुमाह सार्धेन श्लोकद्वयेन—
**अन्वयो न चेत्यादिना** । नियमलक्षणेन हि सम्बन्धेनाग्निर्धूममन्वेति ; न च
शब्दोऽर्थेन देशकालाभ्यां नियतः, तदभावेऽपि भावादित्यर्थः ।



अथ शब्दार्थयोर्नियतत्वेन सर्वगतत्वेन चान्वय उच्यते, तत्रापि गोशब्दस्य
गोत्वाश्वत्वयोरपि दर्शनात् सर्वत्र गमकत्वं स्यादित्याह—<q>भवेन्नित्यविभुत्वा-
च्चेदिति</q> सार्धेन श्लोकेन ॥



कश्चिदाह—विनापि शब्दस्वरूपस्यार्थस्वरूपेणान्वयं शब्दज्ञानस्यार्थज्ञाने-
नान्वयो भविष्यति । यत्र यत्र गोशब्दज्ञानं तत्र तत्र गोज्ञानमिति दर्शयति—
**अथैवं देशकालाभ्यामिति** ॥


[1]: निरस्यते. मा.

[2]: अन्वितत्वम्. चौ. मु.

[3]: निश्चितम्. मा.

[4]: यकल्पने. मा.

<pb n="369"/>

नैवमप्यस्ति दृष्टो हि विनाप्यर्थधिया क्वचित् ।  
वाचकप्रत्ययोऽस्माभिरव्युत्पन्नं नरं प्रति ॥ ९० ॥  

द्वितीयादिप्रयोगेऽथ भवेदन्वयकल्पना ।  
शतकृत्वः प्रयुक्तेऽपि नैव दृष्टार्थधीः क्वचित् ॥ ९१ ॥  

ननु ये ज्ञातसम्बन्धास्तेषां दृष्टोऽन्वयः [1]सदा ।  
यद्येवमन्वयात् पूर्वं सम्बन्धः कोऽपि कल्पितः ॥ ९२ ॥  

नाङ्गमर्थधियामेषा भवेदन्वयकल्पना ।  
अन्वयाधीनजन्मत्वमनुमाने[2] व्यवस्थितम् ॥ ९३ ॥  

ज्ञाते प्रतीतिसामर्थे तद्वशादेव जायते ।  
पश्चादन्वय इत्येष कारणं कथमुच्यते ॥ ९४ ॥  

तस्मात् तन्निरपेक्षैव शब्दशक्तिः प्रतीयते ।  
न च [3]धूमेऽन्वयात् पूर्वं [4]शक्तत्वं गम्यते तथा ॥ ९५ ॥  

व्यतिरेकोऽप्यविज्ञातादर्थाच्छाब्दधियो यदि ।  

तत्राप्याह—**नैवमपीति** श्लोकद्वयेन । अगृहीतसम्बन्धस्यार्थज्ञानव्यतिरेके-
णापि शब्दज्ञानदर्शनात् कुतोऽन्वय इति श्लोकद्वयार्थः ॥



नन्ववगतसम्बन्धानां शब्दज्ञानस्यार्थज्ञानेनान्वयोऽस्त्येवेति चोदयति—
**ननु य** इत्यर्धेन ।



तत्र दूषणमाह श्लोकत्रयेण सार्धेन—**यदीत्यादिना** । अन्वयात् [5]पूर्वं
सम्बन्धाभ्युपगमे सति तस्यैवार्थप्रतिपत्तावङ्गत्वेनान्वयस्य तु तदधीनत्वेनानङ्गत्वा-
न्नानुमानत्वं स्यात् ; यतोऽन्वयबलेन यदुत्पद्यते विज्ञानं तदनुमानमिति तार्किक-
स्थितिः ॥



एवमन्वयं निराकृत्याधुना विपक्षव्यतिरेकं निराकर्तुमाह—<q>व्यतिरेक
इति</q> । न तावद् गोत्त्वाभावे गोशब्दव्यतिरेको वक्तव्यः, तस्याश्वत्वाभावेऽपि भावेन
[1]: स्फुटः. चौ. मु.

[2]: मानस्य. च स्थितम्. चौ. मु.

[3]: धूमान्वयात्. चौ. मु.

[4]: शक्तत्वमवगम्यते. चौ. मु.

[5]: पूर्वसम्बन्धा. मा.

<pb n="370"/>
सोऽपि पश्चा[1]त्कृतत्वेन नार्थप्रत्यय[2]कारणम् ॥ ९६ ॥  

सम्बन्धं यं तु वक्ष्यामस्तस्य निर्णयकारणम् ।  
स्यादन्वयोऽतिरेकश्च न त्वर्थाधिगमस्य तौ ॥ ९७ ॥  

तस्मादननुमानत्वं शाब्दे प्रत्यक्षवद् भवेत् ।  
त्रैरूप्यरहितत्वेन तादृग्विषयवर्जनात् ॥ ९८ ॥  

सति चास्य प्रमाणत्वे भेदाभेदनिरूपणा ।  
युक्ता न तु पदज्ञानात् पदार्थोऽत्र प्रतीयते ॥ ९९ ॥  

पदं प्रयुज्यमानं हि चतुर्धार्थे प्रयुज्यते ।  
प्रत्यक्षे च परोऽक्षे च ज्ञातेऽज्ञातेऽथ[3] वा पुरा ॥ १०० ॥  

नियतं गमकत्वं न स्यात् । नाप्यर्थज्ञानाभावे शब्दज्ञानाभावः, अगृहीतसम्बन्धस्य
तदभावेऽपि भावात्, गृहीतसम्बन्धस्य तु व्यतिरेकाभ्युपगमे पूर्ववत् तस्यैवाङ्गत्वेन
व्यतिरेकस्यानङ्गत्वात् । तस्मान्न शब्दस्यार्थं प्रतिपादयतो धूमवदन्वव्यतिरेकावङ्गम् ॥



हन्त तर्हि क्वान्वयव्यतिरेकयोरुपयोग इत्याह—**सम्बन्धमिति** । वाचक-
शक्तिनियामकावन्वयव्यतिरेकावित्यर्थः । वक्ष्यति तु—



“अन्वयव्यतिरेकाभ्यां निष्कृष्टेऽर्थे नियम्यते” इति ।



अत्रैव प्रयोगद्वयमाह—**तस्मादिति** । शाब्दं धर्मि, अननुमानत्वं तस्येति
साध्यो धर्मः, त्रैरूप्यरहितत्वेन तादृग्विषयवर्जनात् इति हेतुद्वयम्, प्रत्यक्षवदिति
दृष्टान्तः ॥



एव तावदभ्युपगम्य पदस्य पदार्थे प्रामाण्यं प्रमाणान्तरत्वमुक्तम् । अधुना
तु प्रमाणत्वमेव नास्तीत्याह—**सति चेति** ॥



कस्मादित्याह—**पदं प्रयुज्यमानमिति** । पदं हि प्रयुज्यमानं प्रत्यक्षे
वार्थे प्रयुज्यते परोऽक्षे वा । तत्र प्रत्त्यक्षे तु गृहीतसम्बन्धेऽ[4]गृहीतसम्बन्धे वा
तथा परोऽक्षेऽपीति विकल्पचतुष्टयम् ॥


[1]: स्थितत्वेन. चौ. मु.

[2]: साधनम्. चौ. मु.

[3]: अज्ञातेऽपि वा. चौ. मु.

[4]: Omitted. अगृहीतसम्बन्धे. मा.

<pb n="371"/>

तत्र यत् पूर्वविज्ञाते प्रत्यक्षे च प्रयुज्यते ।  
प्रमिते च [1]प्रवृत्तत्वादनुवादोऽधिकाद् विना ॥ १०१ ॥  

अदृष्टपूर्वे त्वज्ञानं सम्बन्धप्रत्ययोऽपि वा ।  
सम्बन्धो न च तस्यार्थो योऽर्थः स त्वन्यतो[2] गतः ॥ १०२ ॥  

परोक्षेऽननुभूते च नाभिधेय[3]मतिर्भवेत् ।  
परोक्षश्चानुभूतश्च यस्तत्र स्मृतिरिष्यते ॥ १०३ ॥  

प्रमिते च प्रवृत्तत्वात् स्मृतेर्नास्ति प्रमाणता ।  
परिच्छेदफलत्वाद्धि प्रामाण्यमु[4]पपद्यते ॥ १०४ ॥  

ततः किमित्याह—**तत्र यदिति** । प्रत्यक्षेण प्रतीयमानेऽर्थे गृहीतसम्बन्ध-
पदं प्रयुज्यमानं प्रतिपत्तिं जनयति ; अधिकाभावेन तु अनुवादकत्वादप्रमाणमित्यर्थः ॥



अगृहीतसम्बन्धे [5]तु प्रत्यक्षे प्रयुज्यमानं प्रतिपत्तिमेव न जनयतीत्याह—
**अदृष्टपूर्व** इत्यर्धेन । ‘अयं पनसः’ इति वा प्रयुज्यमाने वाच्यवाचकलक्षण-
सम्बन्धावगतिः । न च स एव पनसशब्दवाच्यः, अयमिति प्रसिद्धार्थपद-
सामानाधिकरण्यावसेयत्वात् । अर्थोऽपि प्रमाणान्तरावसेयो न तदा तत एव
प्रतीयते ; न हि महानसादौ सम्बन्धावगतिकाले धूमानुमेयोऽग्निरित्याह—
**सम्बन्धो न चे**त्यर्धेन ॥



परोऽक्षेऽप्यगृहीतसम्बन्धे प्रतिपत्तिमेव न जनयतीत्याह—**परोऽक्ष** इत्य-
र्धेन । गृहीतसम्बन्धे तु स्मरणमित्याह—**परोक्षश्चे**त्यर्धेन ॥



ननु स्मरणेऽप्यनधिगतावगमोऽप्यस्त्येव ; अतीतविज्ञानकर्मतया हि तत्र
घटः प्रतिभासते तद्विशिष्टतया वा गृहीत इति । अतीते त्वपरोऽक्षतया ‘अयम्’
इति ग्रहणात् । तत् सत्यपि स्मरणे किमिति न प्रमाणमित्याशङ्क्याह—**प्रमिते चेति** ॥


[1]: प्रयुक्तत्वात्. चौ. मु.

[2]: अन्यगोचरः. चौ. मु.

[3]: धेये मतिः. चौ. मु.

[4]: उपजायते. चौ. मु.

[5]: त्वप्रत्यक्षे. मा.

<pb n="372"/>

तादात्त्विकपरिच्छेदफलत्वेन प्रमाणता ।  
प्रत्यभिज्ञानवत् कस्मात् स्मृतेरपि न कल्प्यते ॥ १०५ ॥  

यावान् [1]पूर्वानुभूतोऽर्थस्तावानेवावधार्यते ।  
स्मृत्या तदनुसारेण तदा सत्त्वेऽस्य नैव धीः ॥ १०६ ॥  

पदमभ्यधिकाभावात् स्मारकान्न विशिष्टते ।  
[2]यदाधिक्यं भवेत् तत्र स पदस्य न गोचरः ॥ १०७ ॥  

प्रमाणमनुमानं [3]च यद्यपि स्यात् पदा[4]न्मतिः ।  
[5]वाक्यार्थस्यागमार्थत्वाद् दोषो नागमवादिनाम् ॥ १०८ ॥  

ननु प्रमिते प्रत्यभिज्ञानं [6]तदार्थसत्तापरिच्छेदकत्वेन प्रमाणमिष्टम्, तद्वत्
पदादावपि पदार्थज्ञानं भविष्यतीति चोदयति—**तादात्विकेति** ॥



तत्र परिहारमाह—**यावान् पूर्वानुभूत इति** । पूर्वानुभववशेन स्मरण-
मुत्पद्यमानं तदनुसारेणैवोत्पद्यते, तदा सत्तां प्रत्यभिज्ञानवन्न[7] बोधयतीति प्रक्रिया ॥



ननु पदं पदार्थमनुभूततया नैव प्रतिपादयति, तत्कथं स्मरणमित्या-
शङ्क्याह—**पदमभ्यधिके**त्यर्धेन । आधिक्याभावेन स्मरणान्न विशिष्यते—इत्याह,
न पुनः स्मरणमेवेत्यर्थः । यत् पुनः ‘गामानय’ इत्यादावाधिक्यं क्रियान्वयोऽ-
वगम्यते वाक्यावगम्यत्वात् स पदस्य न गोचर इत्याह—**यदे**त्यर्धेन ॥



इदानीमभ्युपगम्य पदस्य पदार्थे प्रमाणत्वमनुमानत्वं च विवक्षायामिव
शब्दस्य करणस्यैवात्मसिद्धौ न कदाचित् “चोदनालक्षणोऽर्थो धर्मः” इति
प्रतिज्ञायाः क्षतिरित्याह—**प्रमाणमिति** । वाक्यं हि वाक्यार्थे प्रमाणत्वेन प्रति-
ज्ञातम् ; तत्र चानुमानगन्धोऽपि नास्तीत्यर्थः ॥



कस्मादित्याह—**वाक्यार्थे हीति** । तदनेन प्रमाणस्वरूपमुक्तम्[8] वाक्याद्
वाक्यर्थज्ञानं धर्मि, अनुमानाद् भिन्नमिति साध्यो धर्मः, सम्बन्धग्रहणनिरपेक्षेभ्यः
पदार्थेभ्य उत्पद्यमानत्वादिति हेतुः, प्रत्यक्षवदिति दृष्टान्तः ॥


[1]: पूर्वपरिच्छिन्नः. चौ. मु.

[2]: पदाधिक्यं भवेत्किञ्चित्. चौ. मु.

[3]: वा. चौ. मु.

[4]: मितिः. चौ. मु.

[5]: वाक्यार्थे तु. चौ. मु.

[6]: तदा.......क. मा.

[7]: ज्ञानवद्बोध. मा.

[8]: णरूपातीतम्. मा.

<pb n="373"/>

वाक्यार्थे हि पदार्थेभ्यः सम्बन्धानुभवादृते ।  
बुद्धिरुत्पद्यते तेन भिन्ना[1] साप्यक्षबुद्धिवत् ॥ १०९ ॥  

वाक्याधिकरणे चास्य हेतोः सिद्धिर्भविष्यति ।  
सर्वेषां तु [2]परोक्तानां वाक्यबुद्धावसिद्धता ॥ ११० ॥  

वाक्येष्वदृष्टेष्वपि सार्थकेषु
[3]पदार्थविन्मात्रतया प्रतीतिम् ।  
दृष्ट्वानुमानव्यतिरेकभीताः
क्लिष्टाः पदाभेदविचारणायाम् ॥ १११ ॥  

<TRAILER>इति शाब्दं प्रकरणं समाप्तम्</TRAILER>

पदार्थानामपि वाक्यार्थे सम्बन्धग्रहणसापेक्षत्वादसिद्धोऽयं हेुतुरित्या-
शङ्क्याह—**वाक्याधिकरण** इत्यर्धेन । न पदार्थानां वाक्यार्थे सम्बन्धग्रहणापेक्षा,
तदभावेऽपीन्द्रियवद् बोधकत्वात् ; न चातिप्रसङ्गः, अपेक्षासंनिधियोग्यतानां
नियामकत्वात् । सर्वं चैतत् तद्भूताधिकरणे विस्तरेण स्थापयिप्यते इत्यर्थः ।
अभेदप्रतिपादकानां च “सम्बन्धपूर्विका[4] चात्र प्रतिपत्तिरितो यतः” इत्येव-
मादीनां वाक्यबुद्धावसिद्धतेत्याह—**सर्वेषामि**त्यर्धेन ॥



यदि वाक्यं वाक्यार्थे प्रमाणम् पदं तु पदार्थेऽनुवादकत्वात् स्मृतिवद-
प्रमाणम्, किमर्थं तर्हि परैस्तत्राभेदप्रतिपादनपूर्वकं वाक्ये तदतिदिष्टम् ? सापि
सङ्गतिविज्ञानव्यवच्छिन्नेत्यर्थ इष्यते ; तेन नान्योऽनुमानत इत्याशङ्क्याह—
**वाक्येष्विति** । प्रथममदृष्टादप्यभिनवकविरचिताद् वाक्यात् पदार्थविदो वाक्यार्थ-
ज्ञानं दृष्ट्वा स्पष्टानुमानव्यतिरेकभीताः क्लिष्टाः पदाभेदविचारणायामिति ॥


<trailer>इति भट्टोम्बेकविरचितायां तात्पर्यटीकायां
शाब्दं समाप्तम्</trailer>
[1]: मिन्नासावक्ष. चौ. मु.

[2]: परोक्षाणाम्. मा.

[3]: पदार्थचिन्मात्र. मा.

[4]: सम्बन्धग्रहणपू. मा.

<pb n="374"/>

## उपमानप्रकरणम् ।

कीदृग् गवय इत्येवं पृष्टो नागरिकैर्यदा[1] ।  
ब्रवीत्यारण्यको वाक्यं यथा गौर्गवयस्तथा ॥ १ ॥  

एतस्मिन्नुपमानत्वं प्रसिद्धं शाबरे पुनः ।  
तस्यागमाबहिर्भावादन्यथैवोपवर्णितम् ॥ २ ॥  

पुरुषप्रत्ययेनैव [2]तस्यार्थः संप्रतीयते ।  
तदीयवचनत्वेन तस्मादागम एव सः ॥ ३ ॥  

सदृशादुपजायेत या मतिः सदृशान्तरे ।  
ध्यानादिस्मृतितुल्यत्वात् सा प्रमाणं कथं भवेत् ॥ ४ ॥  

## अथोपमानम्

“उपमानमपि सादृश्यमसंनिकृष्टेऽर्थे बुद्धिमुत्पादयति” इति भाष्यम् ।
तस्यायमर्थः—उपमानमपि न व्यभिचरति, सादृश्यमसंनिकृष्टेऽर्थे बुद्धिमुत्पादयति-
इत्येवंलक्षणकत्वात् इति । तत्र लोके ‘गौरिव गवयः’ इति वाक्यमुपमानत्वेन-
प्रसिद्धम् । नैयायिकानां तु—प्रत्यक्षदृष्टगोत्वानाम् ‘गौरिव गवयः’ इति श्रुताति-
देशवाक्यानां वने गवयदर्शनात् ‘असौ गवयः’ इति गोसादृश्यविशिष्टगवयग्राहकं
यद् विज्ञानं तदुपमानत्वेन प्रसिद्धम् । तत्रोभयविप्रतिपत्तिनिरासार्थमुदाहरणान्तर-
माह भाष्यकारः—“यथा गवयदर्शनं गोस्मरणस्य” इति । प्रत्यक्षेण प्रतिपन्नायां
गवि स्मरणायां च वने गवयदर्शनात् ‘एतत्सदृशी गौः’ इति यद् विज्ञानं तदु-
पमानमिति । तत्र वार्तिककारः सर्वप्रकारमुपमानं दूषयितुमाह—**कीदृगि**त्या-
दिना **तत्र यद्यपि गां स्मृत्वा तज्ज्ञानमुपजायते** इत्येवमन्तेन । तत्र यल्लौकि-
कमुपमानं तस्यागमत्वेन प्रमाणान्तरत्वाभावादिति कीदृग् गवय इत्यादि-
श्लोकत्रयस्यार्थः ॥



यदपि भाष्यकारेणोदाहृतम् तस्यापि स्मृतित्वेन प्रामाण्याभावः इत्याह—
**सदृशादिति** । यदपि सदृशदर्शनादनुभूते गवि परोऽक्षे ‘उपलभ्यमानगवयस-


[1]: यदि. चौ. मु.

[2]: तत्रार्थः. चौ. मु.

<pb n="375"/>

देशकालादिभेदेन यथान्यत्र विशिष्यते ।  
प्रमेयं नैवमस्त्यत्र नगरस्थानुसारतः ॥ ५ ॥  

श्रुतातिदेशवाक्यानामरण्ये गवये मतिः ।  
या सोपमानं केषांचिद् गोसाश्येन[1] रञ्जिता ॥ ६ ॥  

प्रत्यक्षो गवयस्तावत् सादृश्ये[2] स्मृतिरत्र तु ।  
ननु सादृश्ययुक्तेऽर्थे न स्मृतिनन्द्रियाद् गतिः ॥ ७ ॥  

पूर्ववाक्यार्थविज्ञानान्नाधिक्यं गवये यदि ।  

दृशो गौः’ इति ज्ञानमुपमानमुदाहृतम्, तदपि ध्यानादिवदनुभूते सदृशदर्शना[3]-
भ्युत्थसंस्कारजन्यत्वेन स्मृतिवदप्रमाणमित्यर्थः ॥



न चानुभूते संस्कारजन्यत्वेऽपि प्रत्यभिज्ञानवत् प्रामाण्यमित्याह—
**देशकालेति** । अनुभूतेऽपि प्रत्यभिज्ञा देशान्तरादिषु पूर्वानुभूतातिरेकेण सत्तां
गृह्णाति । तदुक्तम्—



“इदानीन्तनमस्तित्वं न हि पूर्वधिया गतम्” इति ।
उपमानं तु नगरस्थानुभवानुसारेणोत्पद्यमानमतुल्यं प्रत्यभिज्ञयेत्यर्थः ॥



इदानीं नैयायिकोक्तमुपमानं दूषयितुमाह—**श्रुतेति** । प्रत्यक्षदृष्टगोत्वानाम्
‘गौरिव गवयः’ इति श्रुतातिदेशवाक्यानां च वने गवयदर्शनात् ‘अयं गवयः’
इति गोसादृश्यविशिष्टगवयग्राहकं यद् विज्ञानं तदुपमानम् । तदुक्तम्—
“प्रसिद्धसाधर्म्यात् साध्यसाधनमुपमानम्” इति ॥



तदपि दूषयितुमाह—**प्रत्यक्ष** इत्यर्धेन । गवयस्वरूपालम्बनमुपगम्येत[4],
तद्गतगोसादृश्यालम्बनं वा ? तत्र पूर्वस्मिन् पक्षे इन्द्रियसंनिकर्षोत्पन्नत्वेन प्रत्यक्ष-
त्वम्, इतरत्राप्यतिदेशवाक्यादेव गवयगतत्वेन गोसादृश्यस्यावगतत्वात् स्मृति-
त्वमित्यर्थः । ननु सादृश्यविशिष्टगवयग्राहकत्वेन स्मृतिप्रत्यक्षाभ्यामुत्तीर्णमेतदिति
चोदयति—**ननु सादृश्ययुक्त** इत्यर्धेन ॥



अत्रापि दूषणमाह—**पूर्ववाक्यार्थविज्ञानादिति** । गवयत्वोपलक्षितव्यक्ति-


[1]: सादृश्यानुरञ्जिता. चौ. मु.

[2]: सादृश्यस्मृति.

[3]: दर्शनादिवक्तृसं. मा.

[4]: मुपगम्यैततद्गत. मा.

<pb n="376"/>
स्मरणादविशिष्टत्वात् सङ्गतेर्न प्रमाणता ॥ ८ ॥  

अथ त्वधिकता काचित् प्रत्यक्षादेव[1] सा भवेत् ।  
यावद्धीन्द्रियसम्बन्धस्तत्प्रत्यक्षमिति स्थितम् ॥ ९ ॥  

स्मर्यमाणस्य चांशस्य विवेकेनाप्रमाणता ।  
श्रुतातिदेशवाक्यत्वं न चातीवोपयुज्यते ॥ १० ॥  

येऽपि ह्यश्रुततद्वाक्यास्तेषामपि भवत्ययम् ।  
प्रत्यक्षदृष्टगोत्वानां वने गवयदर्शिनाम् ॥ ११ ॥  

अथ संज्ञानुसन्धानं तेषां नास्तीति वर्ण्यते ।  
न नाम वस्तु तत्तावत् सर्वथा तैः प्रतीयते ॥ १२ ॥  

मात्रं वा गोसादृश्यविशिष्टमालम्बनम्, संनिहिता [2]वा व्यक्तिः ‘अयं गवयः’
इति ? तत्र पूर्वस्मिन् पक्षेऽतिदेशवाक्यादेव गवयत्वोपलक्षितस्य व्यक्तिमात्रस्य
गोसादृश्यविशिष्टतयावगतत्वात् स्मृतित्वम् ॥



इतरत्रापि संनिहितस्य गवयत्वोपलक्षितस्य गोसादृश्यविशिष्टत[3]याक्षावसेय-
त्वेन प्रत्यक्षत्वमित्याह—**अथ त्वधिकतेति** ॥



कामम् ‘अयं स गवयः’ इत्यत्रापि, ‘स गवयः’ इत्येतावन्मात्रं स्मृति-
त्वेनाप्रमाणं स्यात्, न तु ‘अयम्’ इति यत्रापरोऽक्षतया गोसादृश्यविशिष्टोऽ-
र्थोऽवभासत इत्याह—**स्मर्यमाणस्ये**त्यर्धेन । इदानीम् ‘श्रुतातिदेशवाक्यानाम्’
इत्युपमानलक्षणावयवं दूषयितुमाह—**श्रुतातिदेशवाक्यत्वमिति** सार्धेन श्लोकेन ।
अश्रुतातिदेशवाक्यानामपि प्रत्यक्षदृष्टगोत्वानां वने गवयदर्शनोत्तरकालम् ‘गोसदृ-
शोऽयम्’ इति ज्ञानमुत्पद्यत एवेत्यर्थः ॥



[4]अथाश्रुतातिदेशवाक्यानाम् ‘अयं स गवयः’ इति संज्ञानुसन्धानेन ज्ञानं
नोत्पद्यते, मा भूदेवम् ; तथापि सादृश्यविशिष्टतया संनिहितम् प्रतिपद्यत एवे-
त्याह—**अथ संज्ञानुसन्धानमिति** ॥


[1]: प्रत्यक्षादिवशाद भवेत्. चौ. मु.

[2]: वाक्यव्यक्तिः. मा.

[3]: तयार्थावसेय. मा.

[4]: तथा. मा.

<pb n="377"/>

न च शब्दार्थसम्बन्धः प्रमेयोऽत्र तदेष्यते ।  
[1]सादृश्यावगते वाच्ये वाक्यादवगतो ह्यसौ ॥ १३ ॥  

न चास्य प्रत्यभिज्ञानं पुनरुत्पद्यते वने ।  
शक्त्योरतीन्द्रियत्वेन स्मृतिरेव हि सेष्यते ॥ १४ ॥  

शब्दानुविद्धबोधोऽपि प्रत्यक्षमुपपादितम् ।  

ननु ‘अयं स गवयः’ इत्युपमानस्य संज्ञासंज्ञिलक्षणः सम्बन्धः प्रमेयत्वेने-
ष्टस्तैः । तदुक्तम्—“संज्ञासंज्ञिसम्बन्धप्रतिपत्तिरुपमानार्थः” इति । अश्रुताति-
देशवाक्यश्च गोसादृश्यविशिष्टतया संनिहितं प्रतिपद्यते गोसदृशोऽयं किमपि, न तु
तं गवयशब्दवाच्यतयेत्याशङ्क्याह—**न च शब्दार्थसम्बन्ध इति** । अयमाशयः-
न तावद् गोसादृश्यविशिष्टायां गवयव्यक्तौ संज्ञासंज्ञिसम्बन्धज्ञानमानन्त्यव्यभि-
चाराभ्याम् । अथ गोसादृश्यविशिष्टे गवयत्वेन यः संज्ञासंज्ञिसम्बन्धः स
उपमानस्य विषय इति, तत्र गोसादृश्यविशिष्टव्यक्तिमात्रस्य गवयशब्दवाच्यतयाति-
देशवाक्यादेव प्रतिपन्नत्वात् तद्विषयत्वाभ्युपगमे स्मृतित्वप्रसङ्गः । संनिहितस्य तु
गवयत्वोपलक्षितस्य सादृश्यविशिष्टतयालम्बनत्वेऽभ्युपगम्यमाने प्रत्यक्षत्वमित्युक्तम्—



“अथ त्वधिकता काचित् प्रत्यक्षादेव सा भवेत् ।” इत्यत्र ।



अथ त्वतिदेशवाक्यादवगत एव गोसदृशो गवयशब्दवाच्यतया[2] येन स
गवयमेंव पुनरप्यक्षेण प्रत्यभिजानातीति न स्मृतित्वम्, तत्राप्याह—**न चास्येति** ।
तत्रैतदेव तावद् वक्तव्यम्—एवमपि प्रत्यक्षत्वेनोपमानस्य प्रमाणान्तरत्वमप[3]गत-
मेव । एतदपि नास्ति, वाच्यवाचकशक्त्योरर्थापत्तिप्रमेयत्वे[4]नाक्षावसेयत्वाभावात् ॥



ननु गोसदृशदर्शने सत्यतिदेशवाक्यावगतगवयशब्दस्मरणोत्तरकालम् ‘अयं
स गवयः’ इति ज्ञानमुत्पद्यमानं कथमक्षजं स्यादित्याशङ्क्याह—<q>शब्दानुविद्ध-
बोधोऽपी</q>त्यर्धेन । “तेनेन्द्रियार्थसम्बन्धे विद्यमाने स्मरन्नपि” इत्यत्रोक्तमिह
परामृष्टम् । तस्मादुपमानस्य प्रमाणान्तरतामिच्छता स्मृतिप्रत्यक्षाभ्यामविषयीकृतः
सादृश्यविशिष्टोऽर्थः प्रमेयत्वेन वक्तव्यः । न च तदस्ति, गवयत्वोपलक्षितस्य


[1]: सादृश्यावधृते वाक्ये. चौ. मु.

[2]: तया......सगवय. मा.

[3]: अवगत. मा.

[4]: अर्थावसेय. मा.

<pb n="378"/>
[1]तस्मात् सादृश्ययुक्तोऽर्थः प्रमेयोऽपूर्व उच्यताम् ॥ १५ ॥  

व्यवसायात्मकत्वं तु प्रत्यक्षस्य यदेष्यते ।  
जात्यादिवत्तदानेन सादृश्यं किं न मीयते ॥ १६ ॥  

प्रत्यक्षाभासमेतत् तु निर्विकल्पकवादिनाम् ।  
प्रमेयवस्त्वभावाच्च नाभिप्रेता प्रमाणता ॥ १७ ॥  

सादृश्यस्य च वस्तुत्वं न शक्यमपबाधितुम् ।  
भूयोऽवयवसामान्ययोगो जात्यन्तरस्य तत् ॥ १८ ॥  

संनिहितस्य गोसादृश्यविशिष्टस्य प्रत्यक्षत्वात् व्यक्तिमात्रस्य च गोसादृश्यविशिष्ट-
म्यातिदेशवाक्यादेव प्रतिपन्नत्वेन [2]स्मृतत्वादित्याह—**तस्मादि**त्यर्धेन ॥



यस्य तु ‘अयं गवयः’ इत्युपमानवादिनः “इन्द्रियार्थसंनिकर्षोत्पन्नम्-
व्यपदेश्यमव्यभिचारि व्यवसायात्मकम्”—इति प्रत्यक्षलक्षणम्, तस्य व्यवसाया-
त्मकत्वेन सविकल्पकत्वात् ‘अयं स गवयः’ इति सादृश्यग्राहकस्य ‘गौरयम्’
इत्यादिवज्जातिग्राहकस्य सुतरां प्रत्यक्षत्वमित्याह—**व्यवसायात्मकत्वमिति** ॥



अपरे त्वाहुः—गृह्णीम एतत् ‘उपमानाख्यं प्रमाणान्तरमेतन्न भवति ;
इति, प्रत्यक्षमेतदिति न मृष्यामह इत्याह—**प्रत्यक्षाभासमिति** ॥



सविकल्पकत्वेनावस्तुसादृश्यविषयत्वेन च प्रत्यक्षाभासः [3]प्रमाणं नेदमिति
बौद्धाः । तत्र प्रामाण्यसिद्धये सादृश्यस्य वस्तुत्वं तावदापादयति—**सादृश्यस्ये**
त्यादिना **वस्तुत्वे सति चास्यैवमित्येव**मन्तेन । भूयसामवयवसामान्यानां कर्तृ-
त्वादीनां जात्यन्तरोपलक्षितेऽवयविनि यो योगः तत् सादृश्यम् । तच्च सदृशप्रत्य-
योत्पादकत्वेन ‘[4]गवयसदृशेन यजेत’ इत्येवमादिचोदनार्थनिष्पादकत्वेन वार्थक्रिया-
कारित्वात् वस्त्वेवेत्यर्थः । अवयवग्रहणं च धर्मप्रदर्शनार्थम् । जात्यन्तरग्रहणं चोप-
लक्षणं व्यक्त्यन्तरप्रदर्शनार्थम् । तेनेदमपि सिद्धं भवति-अग्निरिव माणवकः, यज्ञद-
त्तसदृशश्च देवदत्तः इति । यत्रापि स्त्र्यवयवानां पद्मावयवैः सादृश्यम् यथा ‘पद्मद-


[1]: तस्यासादृश्य. मा.

[2]: स्मृतित्वात्. मा.

[3]: प्रमाणं चेदम्. मा.

[4]: गवयेनेदृशेन. मा.

<pb n="379"/>

सदृशावयवत्वं तु यत्र पद्मदलाक्षिवत् ।  
तत्स्वावयवसामान्यभूम्ना तेपां भविष्यति ॥ १९ ॥  

एवं जातिगुणद्रव्यक्रियाशक्तिस्वधर्मतः ।  
एकैकद्वित्रिसामस्त्यभे[1]दादस्य च चित्रता ॥ २० ॥  

न धर्मा एव सादृश्यं भूयस्ता वा तदाश्रया ।  
भूयम्न्ववद्धि जात्यादि सदृशत्वेन गम्यते ॥ २१ ॥  

यमयोः कथमेतच्चेद् दृष्टत्वात् किमिहोच्यते ।  
क्वचिद्धि भूयसामेतत् क्वचिदल्पीयसामपि ॥ २२ ॥  

लाक्षी’ इति, तत्रापि स्वावयवसामान्यापेक्षमेव सादृश्यमिति न लक्षणस्याव्याप-
कत्वमित्याह—**सदृशेति** ॥



इदानीं वस्तुत्वसिध्यर्थमेव विचित्रतां सादृश्यस्य दर्शयति—**एवमिति** ॥



भूयोऽवयवसामान्ययोगः—इत्यत्र योगग्रहणस्य व्यावर्त्यं दर्शयितुमाह—
**न धर्मा इति** ॥



अत्रेदं चोद्यम्—**यमयोः कथमेतच्चेदिति** । भूयोऽवयवसामान्ययोग-
लक्षणे सादृश्ये यमयोः कथमेतत् सादृश्यमिति । तत्र चोदयन्ति—यमयोरपि
भूयोऽवयवसामान्ययोगे सति किमिदमुच्यते ‘यमयोः कथमेतच्चेत्’ इति ? अथ
जात्यन्तरत्वमत्र नास्ति, तदपि वर्णितं तत्रैव—जात्यन्तरग्रहणमुपलक्षणं व्यक्त्य-
न्तरप्रदर्शनार्थम् इति । अयमाशयः—अवयवसामान्ययोगः सादृश्यमित्युक्तम् ।
नित्यं च सामान्यमभ्युपगतम् । तत्र यमयोर्विनाशेनावयवानां विनाशादाश्रयाभावेन
सामान्यस्याभावात् सादृश्यस्याभावप्रसङ्गः । तत्र परिहारमाह—<q>दृष्टत्वात् किमि-
होच्यत इति</q> । यमयोरप्यवयवसामान्ययोगस्य दृष्टत्वेन सद्भावादित्यर्थः । क्वचिद्धि
भूयसामवयवसामान्ययोगः क्वचिद् द्वयोरेव ; नैतावतावयवसामान्ययोगस्यावस्तुत्व-
मित्याह—**क्वचिद्धीति** ।


[1]: भेदादेतस्य. चौ. मु.

<pb n="380"/>

नैतावता विशेषेण वस्तुत्वं तस्य हीयते ।  
सामान्यान्यपि चैतानि नाशीन्याश्रयनाशतः ॥ २३ ॥  

अनन्ताश्रययोगाद्धि न नाशोऽन्यत्र विद्यते ।  
तेन सर्वं न सामान्यं नित्यत्वेन प्रकल्प्यते ॥ २४ ॥  

सामान्यस्य न वा नाशः क्वचिदभ्युपगम्यते ।  
सर्वस्य ह्याश्रयः कश्चिदस्ति देशान्तरादिषु ॥ २५ ॥  

तेषां भूयस्त्ववाचेदं सादृश्यमतिरिच्यते ।  
तानि व्यस्तानि सन्त्येव [1]सादृश्येऽपि क्वचित् क्वचित् ॥ २६ ॥  

सादृशावयवत्त्वं तु यत्र नाम प्रतीयते ।  
तदप्यवयवानां स्यात् सामान्यावयवान्तरैः ॥ २७ ॥  

एवं तावद्यतो नास्ति पराभेदप्रकल्पना ।  

यत् पुनर्यमयोर्विनाशादवयवानामभावादनित्यत्वं सामान्यस्योक्तम्, तत्रा-
प्याह—**सामान्यान्यपीति** । आश्रयाभावेन यदि क्वचिज्जातेरनित्यत्वं भवति,
भवतु ; को दोषः ? गोत्वादेस्त्वनन्ताश्रयसद्भावेन नित्यत्वम्, न जातित्वादि-
त्यर्थः । उपसंहरति—**तेनेत्यर्धेन** ॥



अथवा यमयोरपि यदवयवसामान्यम्, तन्नित्यमेव ; क्वचित् तेषामवय-
वानामव्यस्तानां पिण्डान्तरेऽपि भावेनाश्रयसद्भावात् ; भूयस्त्वाभावेन तु सादृश्यं
मा भूत्, न त्ववयवानामभाव इत्याह श्लोकद्वयेन—**सामान्यस्ये**त्यादिना ॥



“सादृशावयत्वं तु यत्र नाम प्रतीयते ।  
तदप्यवयवानां स्यात् सामान्यावयवान्तरैः ॥” इत्येतत् ।  

“सदृशावयत्वं तु यत्र पद्मदलाक्षिवत्” इत्यनेन पुनरुक्तत्वादुपेक्षणीयमिति ॥



एवं तावत् सावयवे वस्तुनि सर्वत्र भूयोवयवसामान्ययोगः सादृश्यमित्याह—
**एवं तावदि**त्यर्धेन । भेदः [2]स्वावयवः, यदपेक्षया सावयवत्वमुच्यते ; तत्प्रतिषेधोऽभेदः


[1]: प्रत्यक्षेऽपि मा.

[2]: स्वावयवापेक्षया सावयवत्वमुच्यते तत्प्रतिषेधभेदो निरवयवत्वं यद्यतो यत्र. मा.

<pb n="381"/>
ततः परं तु सामान्यं भवेत् सादृश्यवर्जितम् ॥ २८ ॥  

प्रधानानां तु सामान्यं यत्रैकं संप्रतीयते ।  
स एवेति भवेत् तत्र तद्भेदे सदृशत्वधीः ॥ २९ ॥  

चित्रादौ यत्र सादृश्य सामान्यं तत्र किं भवेत् ।  
तत्रापि पृथिवीवर्णविशेषादि समानता ॥ ३० ॥  

रूपगन्धरसानां च कस्याचित् तुल्यता क्वचित् ।  
नावश्यं सर्वसामान्यात् सादृश्यमुपजायते ॥ ३१ ॥  

पृथिव्यादिषु चैतेषां सतामेव स्वभावतः ।  
परिणामादभिव्यक्तिर्यथादृष्ट्यवधार्यते ॥ ३२ ॥  

न हि शक्त्यात्मना किञ्चिदसज्जन्म प्रपद्यते ।  
धर्माणां न च नानात्वमस्ति चावान्तरस्थितिः ॥ ३३ ॥  

निरवयत्वम्, तत् यतः यत्र नास्तीत्यर्थः । निरवयवेपु तु परमाणुषु सादृश्यमेव
नास्तीत्याह—**ततः परमि**त्यर्धेन ॥



अधुना जात्यन्तरग्रहणस्य व्यवच्छेद्यं दर्शयति—**प्रधानानामिति** ॥



ननु यदि भूयोऽवयवसामान्योग. सादृश्यम्, कथं देवदत्तस्य चैत्रेण
लैप्येन च सादृश्यम् ? न हि तत्र देवदत्तावयवानां सद्भावोऽस्तीति चोदयति—
**चित्रादावि**त्यर्धेन । तत्र परिहारमाह सार्धेन श्लोकेन—**तत्रापीत्यादिना** ।
अवयवसामान्ययोगेनो[1]पलक्षितत्वादित्यर्थः ॥



इदानी सांख्यमतेन लैप्येऽपि देवदत्तावयवानां सद्भावमाह—<q>पृथिव्या-
दिष्वि</q>त्यादिना सार्द्धेन श्लोकेन । लैप्येऽपि देवदत्तावयवानां सद्भावोऽस्त्येव ;
विशिष्टेन तु परिणामेनाभिव्यज्यन्ते । सर्वमेव च घटादि कुलालादिव्यापारेण
सदेवाभिव्यज्यते विविधकार्यनियमदर्शनादित्यर्थः ॥



यद्यपि च कथंचिदवयवानामेकत्वम्, तथापि भिन्नाभिन्ने वस्तुनि भेदोऽ-
प्यस्त्येवेत्युपपन्नं भूयोऽवयवसामान्यलक्षणसादृश्यस्य वस्तुत्वेन प्रमेयत्वमित्याह—
**धर्माणा**मित्यर्धेन । बहूनामप्यवयवानामेकावयविरुद्धत्वेनैकत्वम्, एकस्याप्यवय-
विनोऽनेकरूपतया नानात्वमित्यर्थः ॥


[1]: योगस्योप. मा.

<pb n="382"/>

वस्तुत्वे सति चास्यैवं सम्बन्धस्य च चक्षुषा ।  
द्वयोरेकत्र वा दृष्टेः प्रत्यक्षत्वं न वार्यते ॥ ३४ ॥  

सामान्यवच्च सादृश्यमेकैकत्र समाप्यते ।  
प्रतियोगिन्यदृष्टेऽपि तस्मात् तदुपलभ्यते ॥ ३५ ॥  

तत्र यद्यपि गां स्मृत्वा तज्ज्ञानमुपजायते ।  
संनिधेर्गवयस्थत्वाद् भवेदिन्द्रियगोचरः ॥ ३६ ॥  

तस्मात् यत् स्मर्यते तत् स्यात् सादृश्येन विशेषितम् ।  
प्रमेयमुपमानस्य सादृश्यं वा तदन्वितम् ॥ ३७ ॥  

प्रत्यक्षेणावबुद्धेऽपि सादृश्ये गवि तु स्मृते ।  

एवं तावत् सादृश्यस्य वस्तुत्वप्रतिपादनेन—‘प्रमेयवस्त्वभावाच्च नाभि-
प्रेता प्रमाणता’—इति यदुक्त तन्निरस्तम् । अधुना तु “प्रत्यक्षाभासमेतत्”—
इति यदुक्तं तन्निराकर्तुमाह—**वस्तुत्व इति** । एवमुक्तेन प्रकारेण वस्तुत्वे सति
सादृश्यस्य न प्रत्यक्षत्वमपैतीत्यर्थः ॥



ननु व्यासज्यवर्तमानस्य कथमेकत्र ग्रहणमित्याशङ्क्याह—**सामान्यवच्चेति** ।
जातिवदेकत्रैव[1] सादृश्यस्य समाप्तत्वेन द्वयोरेकत्र वा ग्रहणमित्यर्थः ॥



ननु निर्विकल्पकेन वने गवयं दृष्ट्वा प्रतिपन्नगोस्मरणोत्तरकालम् ‘अयं स
गवयः’ इति ज्ञानमुत्पद्यमानं कथमक्षजं स्यादित्याशङ्क्याह—**तत्र यद्यपीति** ।
स्मरणोत्तरकालमप्यपरोक्षतया विस्फारिताक्षस्य ‘अयं स गवयः’ इत्यत्र संनिहित-
गवयव्यक्तिगतत्वेन सादृश्यं प्रकाशमानं जातिवत् प्रत्यक्षमित्यर्थः ॥



तस्माल्लौकिकस्यागमत्वं भाष्यकारोदाहृतम्य स्मृतित्वं नैयायिकोक्तस्य च
प्रत्यक्षत्वमिति नोपमानं प्रमाणान्तरमिति लक्ष्याभावेनालक्ष्यमेतदिति प्राप्ते भाष्य-
करोदाहृतमेव समर्थयितुमाह वार्तिककार—**तस्मादिति** । गवयदर्शनात्
‘एतत्सदृशो गौः’ इति यद् विज्ञानं तदेवोपमानम् । तस्य च प्रमेयं गवय-
सादृश्यविशिष्टतया स्मर्यमाणः परोऽक्षो गौः स्मर्यमाणगोगत वा गवयसादृश्य-
मित्यर्थः ॥



यत् पुनरिदमुक्तम्—“ध्यानादिस्मृतितुल्यत्वात्” इति, तत्राप्याह—<q>प्रत्यक्षे-
णेति</q> । स्मर्यमाणस्य गवयस्य सादृश्यविशिष्टतया प्रमेयत्वम् । न च तथा गौः प्रमा-


[1]: एकत्रैकसादृश्यसमाप्त. मा.

<pb n="383"/>
विशिष्टस्यान्यतोऽसिद्धेरुपमानप्रमाणता ॥ ३८ ॥  

प्रत्यक्षेऽपि यथा देशे स्मर्यमाणे च पावके ।  
विशिष्टस्यान्यतोऽसिद्धेरनुमानप्रमाणता ॥ ३९ ॥  

यत्र त्वसदृशादेव कल्पयित्वोपजायते ।  
सादृश्यप्रत्ययस्तत्र तदाभासत्वकल्पना ॥ ४० ॥  

बाधकज्ञानतश्चैषां सादृश्याभासता भवेत् ।  
यथा पलालकूटस्य सादृश्यं कुञ्जरादिना ॥ ४१ ॥  

समीपस्थो विजानाति सादृश्यं नेति तत्र हि ।  
न बाध्यते समीपादौ यत्तु सादृश्यमेव तत् ॥ ४२ ॥  

णान्तरेणावगतः, वनस्थेन प्रत्यक्षेण गवयगतगोसादृश्यमात्रावगमात् ; नगरस्थेन च
गवयसादृश्यविविक्तगोपदार्थमात्रावगमात्, न ह्यनवगतगवयः पुरुषो गवयसादृश्य-
विशिष्टतया गोपदार्थं प्रतिपद्यते । ननु खुरत्ववर्णत्वादियोगः सादृश्यम् । तच्चाव-
गतमेव नगरस्थेन प्रत्यक्षेणैव, [1]अवयवग्रहणपुरस्सरत्वादवयविग्रहणस्य ; अग्रहणे
वा गवयग्रहणेऽपि सदृशप्रतिपत्तिर्न स्यात् । उच्यते—अनवगतगवयस्य सदृश-
प्रतिभासाभावेन सादृश्यमवगतमिति चित्रम् । खुरत्वादयोऽपि सादृश्यान्तरोप-
लक्षितावयविगतत्वेन प्रतीताः पुनर्जात्यन्तरोपलक्षितावयविनि प्रतीयमानाः
[2]सादृश्यरूपतां प्रतिपद्यन्ते, नान्यथा । “भूयोवयवसामान्ययोगः” इत्युक्तम् ।
न चात्र गौर्गवयसादृश्यविशिष्टो गृहीततया प्रतिभासते । तेनात्र स्मृतिगन्धोऽपि
नास्ति ॥



अत्रैव दृष्टान्तमाह—**प्रत्यक्षेपीति** ॥



तस्मादेवंलक्षणकत्वादुपमानमपि न व्यभिचरति । यत्र तु व्यभिचारः,
तदुपमानमेव न भवतीत्याह—**यत्र त्विति** ॥



तत्र तदाभासत्वे किं प्रमाणमित्याह—**बाधकज्ञानत** इत्यर्धेन । किमुदा-
हरणमित्याह—**यथेत्यर्धेन** ॥



बाधकप्रत्ययं दर्शयति—**समीपस्थ इति** ॥


[1]: अवगतगवयग्रह. मा.

[2]: सामान्यरूपताम्. मा.

<pb n="384"/>

न चैतस्यानुमानत्वं पक्षधर्माद्यसम्भवात् ।  
प्राक्प्रमेयस्य सादृश्यं न धर्मत्वेन गृह्यते ॥ ४३ ॥  

गवये गृह्यमाणं च न गवामनुमापकम् ।  
प्रतिज्ञार्थेकदेशत्वाद् गोगतस्य न लिङ्गता ॥ ४४ ॥  

गवयश्चाप्यसम्बन्धो न गोलिङ्गत्वमृच्छति ।  
सादृश्यं न च सर्वेण पूर्वदृष्टं तदन्वयि ॥ ४५ ॥  

एकस्मिन्नपि दृष्टेऽर्थे द्वितीयं पश्यतो वने ।  
सादृश्येन सहैवास्मिंस्तदैवोत्पद्यते मतिः ॥ ४६ ॥  

यदर्थान्तरप्रतीतेः प्रमाणत्वेनानुमात्वम्, ततश्च “अनुमानं ज्ञातसम्बन्ध”
इत्यनेनैव गतत्वादुपमानपृथग्लक्षणं न कर्तव्यमित्याशङ्क्याह श्लोकत्रयण—<q>न
चैतस्येत्यादिना</q> । तदनेन प्रमाणं [1]निरूपितम् ‘गवयसदृशो गौः’ इति विज्ञानं
धर्मि, अनुमानाद् भिन्नमिति साध्यो धर्मः, पक्षधर्माद्यनङ्गत्वादिति हेतुः ; प्रत्यक्ष-
वदिति दृष्टान्तः । गवयसादृश्यवत्त्वेऽप्यनुमेये[2] सादृश्यस्य वा लिङ्गत्वं स्यात्
गवयस्य वा ? सादृश्यस्यापि [3]गोगतत्वेन वा प्रतीयमानस्य गवयगतत्वेन वा ? न
तावद् गोगतस्य, उपमानज्ञानोत्पत्तेः प्रथममप्रतीतेः, तत्प्रमेयत्वात् तस्य; [4]यदि
तु पक्षधर्मता तत्प्रमेया स्यात्, प्रतिज्ञार्थैकदेशत्वं स्यात् । [5]नापि गोगतस्यानु-
मेयत्वं गवयगतस्य प्रतीयमानत्वेन लिङ्गत्वं वक्तव्यम्, पक्षधर्मत्वाभावात् । अत
एव न गवयस्यापि [6]लिङ्गत्वम् । अन्वयोऽपि गवयगतस्य सादृश्यस्य गोगतेन
नास्तीति श्लोकत्रयस्यार्थः ॥



ननु गवयगतसादृश्यप्रतियोगित्वस्य गोगवयौ वा सदृशद्वयं वा किञ्चित्
युगपत् पश्यतो गवयसादृश्यस्यान्वयो द्रष्टुं शक्यता इत्याशङ्क्य तथादर्शनाभावेऽपि
गोमात्रं दृष्टवतो वने गवयदर्शनानन्तरं तत्सादृश्यविशिष्टगोप्रतीतेर्नैवमित्याह—
**एकस्मिन्निति** ॥


[1]: प्रमाणादारूपतितम्. मा.

[2]: नुमेयेन ग्राह्यस्य. वा. मा.

[3]: स्यापि लिङ्गत्वेन. वा. भा.

[4]: न हि न पक्ष. मा.

[5]: सापि. मा.

[6]: लिङ्गत्वमिति श्लोकत्रयस्यार्थः । अन्वयोऽपि गवयगतस्य सादृश्यस्य गोपदार्थेन
नास्तीत्याह—एकस्मिन्निति मा.

<pb n="385"/>

[1]श्रृङ्गित्वादेरथोच्येत सम्बन्धाल्लिङ्गता गवि ।  
[2]नैतेपां गवयज्ञानव्यापारं प्रत्युपक्षयात् ॥ ४७ ॥  

यदि तेभ्यः प्रतीतिः स्यान्निस्सादृश्यैव सा भवेत् ।  
न गौः श्रृङ्गादि[3]सदृशः सदृशो गवयेन तु ॥ ४८ ॥  

सदृशप्रत्ययं दृष्ट्वा श्रृङ्गादिप्रत्ययात् परम् ।  
गवयप्रत्ययादेव गोज्ञानमुपजायते ॥ ४९ ॥  

सदृशावयवत्वे तु तेषामेवोपमा भवेत् ।  
न च श्रृङ्गादयो यत्र तत्र गौरनुमीयते ॥ ५० ॥  

इत्थं चानुमिमानस्य [4]भ्रान्तिज्ञानं प्रसज्यते ।  
नगरस्थं तु गोज्ञानं स्मरणं[5] नातिवर्तते ॥ ५१ ॥  

भिन्नानुमानादुपमेयमुक्ता
सौर्यादिवाक्यैरसहापि [6]दृष्टम् ।  

नापि गवयसम्बन्धिनः श्रृङ्गित्वादेर्लिङ्गत्वमित्याह सार्धेन श्लोकत्रयेण—
**श्रृङ्गित्वादेरि**त्यादिना । रूपस्य हि कारणस्य लिङ्गत्वम्, न च गवयसम्बन्धिनः
श्रृङ्गित्वादेरुपमानोत्पत्तौ कारणत्वम्, श्रृङ्गाद्यवयवप्रत्ययस्य गवयावयविप्रत्यय
[7]एवोपयोगात् ; सदृशदर्शनं चोपमानस्य कारणम्, न च श्रृङ्गसदृशो गौः—इति
श्लोकत्रयस्यार्थः ॥



तत्र श्रृङ्गादेर्लिङ्गत्वं नास्तीत्याह—**न च श्रङ्गादय इति** । श्रृङ्गित्वादयो
हि वनस्थगवयसमवेताः, सादृश्यविशिष्टश्च गौर्नगर इति अनित्यः शब्दः,
काकस्य कार्ष्ण्यात्—इति तुल्यतेत्यर्थः ॥



अथ गवय एव गोविशिष्टोऽनुमेयः, [8]तत्राप्यप्रत्यक्षविरोधेन पक्षेऽभावोऽस्ती
त्याह—**इत्थं चेति** ॥



इदानीं भेदप्रतिपादनस्य स्वतन्त्रोपयोगितामाह—**भिन्नेति** ॥


[1]: श्रृङ्गत्वादेः. मा.

[2]: न तेषाम्. चौ. मु.

[3]: सदृशी सदृशी. चौ. भु.

[4]: भ्रान्तज्ञानम्. चौ. मु.

[5]: स्मरणान्नाति. चौ/?/. मु.

[6]: दृष्टाम्. मा.

[7]: इव. मा.

[8]: तत्रापि प्रत्यक्षविरोधेन पक्षाभावे सती. मा.

<pb n="386"/>
सादृश्यतोऽग्नयादियुतं कथं नु
प्रत्याययेदित्युपयुज्यते नः ॥ ५२ ॥  

प्रतिनिधिरपि चैवं व्रीहिसादृश्ययोगाद्
भवति तदपचारे यत्र नीवारजातौ ।  
तदपि फलमभीष्टं लक्षणस्योपमायाः
[1]प्रतिकृतिरपि गौणैर्बो[2]ध्यते यत्र चान्यैः ॥ ५३ ॥  

यदि सुसदृशमन्यल्लभ्यते तत्र मिथ्या
भवति विसदृशत्वान्मन्दसादृश्ययुक्तम् ।  
मतिरपि च तथैव द्रागिवोत्पद्यतेऽस्मिन्
इतरविषयबोधे सत्यपीत्थं च बाधः ॥ ५४ ॥  

<TRAILER>इत्युपमानं समाप्तम्</TRAILER>

अधुना प्रामाण्यप्रतिपादनस्य स्वतन्त्रोपयोगितामाह—**प्रतिनिधिरिति**
त्रिपाद्या । अत्रैवोदाहरणमाह—**प्रतिकृतिरपीति** पादेन । शमीपिष्टः क्रियताम्-
इति यत्र लौकिकायमानप्रयोजनता, तदपेक्षणीयम् ॥



इदानीमापेक्षिकत्वं तस्या दर्शयति—**यदि सुसदृशमन्यदि**त्यर्धेन । भवतु
[3]सदृशदर्शनात् सुसदृशस्योपादानम्, तथापि मन्दसादृश्येऽपि सदृशवदवगतिरुत्प-
द्यत एव ; किमिति सा न प्रमाणमित्याह—**मतिरपीति** । विशिष्टाभावे
सुसदृशा च तावत् पूर्वमुपमितिरुत्पद्यते, तदुपादानादेव सिद्धेऽर्थे इतरत्र
पश्चादुत्पन्नापि कृतकेत्यतो बाध्यत इत्यर्थः ॥


<trailer>इति श्रीभट्टोम्बेकविरचितायां तात्पर्यटीकायां
उपमानं समाप्तम्</trailer>
[1]: प्रकृतिरपि. मा, चौ. मु.

[2]: बाध्यते. मा, चौ. मु.

[3]: दर्शनास्सदृशवदेव गतिरुत्पद्यते. मा.

<pb n="387"/>

## अथार्थापत्तिः

प्रमाणषट्कविज्ञातो यत्रार्थो नान्यथा [1]भवन् ।  
अदृष्टं कल्पयेदन्यं सार्थापत्तिरुदाहृता ॥ १ ॥  

दृष्टः पञ्चभिरप्यस्माद् भेदेनोक्ता श्रुतोद्भवा ।  
प्रमाणग्राहिणीत्वेन यस्मात् पूर्वविलक्षणा ॥ २ ॥  

## अथार्थापत्तिप्रकरणम्

“अर्थापत्तिरपि दृष्टः श्रुतो वार्थोऽन्यथा नोपपद्यत इत्यर्थकल्पना” इति
भाष्यम् । तत्र अर्थापत्तिरिति लक्ष्यनिर्देशः ; दृष्टः श्रुतो वेत्यादि लक्षणम् । तत्र
लक्षणग्रन्थे श्रुतग्रहणमनुपपन्नमिव दृश्यते । तथा हि—दृशिरुपलब्धिगोचरे वा
स्यात् चक्षुर्दृष्टे वार्थे वर्तेत ? तत्रोपलब्धिवचनत्वे “श्रुतो वा” इति पुनरुपादान-
मनर्थकम् ; चक्षुर्दृष्टिवचनत्वे चार्थापत्तिद्वयोपादानेनानुमानादिपूर्विका नोपात्ता
स्यात् ; तत्राव्यापकत्वं नाम लक्षणस्य ; तथा “नोपपद्यते” इति ; न हि प्रमा-
णावगतस्य दाहादेरनुपपत्तिर्युक्ता ; यद्यवगतो नोपपद्यते, किमित्यर्थान्तरं कल्प-
यति ? न ह्यङ्गुल्यग्राधिकरणादौ हस्थियूथशतावगतिरर्थान्तरं कल्पयति ; अथ
प्रमाणावगतो नोपपद्यते, किमिदं कल्पयति—इत्याशङ्क्याह—<q>प्रमाणषट्क-
विज्ञात इति</q> । यथाविषयं प्रमाणवट्कप्रमितोऽर्थोऽन्यथानुपपत्त्या यदर्थान्तरं कल्प-
यति, सार्थापत्तिः । उपलब्धिवचनोऽयं दृशिरिति यावत् । अवगतोऽन्यथानुपपद्य-
मानश्च यथैवावगतस्तथैवोपपद्यमानो यदर्थान्तरं कल्पयतीत्यर्थः ॥



“श्रुतो वा” इति तह्यनर्थकमित्याह—**दृष्ट इति** । श्रुतार्थापत्तेर्भेदेनोपा-
दानं प्रमाणविषयत्वेनार्थविषयाया दृष्टार्थापत्तेर्वैलक्षण्यप्रदर्शनार्थम् । वक्ष्यति च
“सविकल्पकविज्ञानैः” इति ॥


[1]: भवेत्. चौ. मु.

<pb n="388"/>

तत्र प्रत्यक्षतो [1]ज्ञाताद् दाहाद् दहनशक्तता ।  
वह्नेरनुमितात् सूर्ये यानात् तच्छक्तियोग्यता ॥ ३ ॥  

श्रुतार्थापत्तिरत्रैव परस्तादभिधास्यते ।  
गवयोपमिताया[2] गोस्तज्ज्ञानग्राह्यता मता ॥ ४ ॥  

“प्रमाणषट्कविज्ञातोऽर्थः” इत्युक्तम्, तत्र प्रत्यक्षपूर्विकां तावदुदाह-
रति **तत्रेति वह्नेरि**त्यन्तेन ।



<q>इत आरभ्य “गृहाभावस्तु यः शुद्धः” ( श्लो. २१) इति प्रती-
कारम्भपर्यन्तं समूलतात्पर्यटीकायामस्यां ग्रन्थपातः; अतः काशिकया
पूर्यते</q> ।



अनुमानपूर्विकामर्थापत्तिमुदाहरति—**अनुमितादिति** । देशान्तर-
प्राप्त्या सूर्ये यानमनुमीयते ; ततोऽर्थापत्त्या तच्छक्तिः । अत्रापि प्रमाणान्तर-
विरोध एवानुपपत्तिः । गमनं हि प्राणिनां विशिष्टपादादिसाधनकमवगतम् ।
अयं तु अनुमिततद्विधर्मसाधनोऽपि तथैव गन्तुमर्हतीति वितर्कः । सोऽयं
शक्तिकल्पनया निवार्यते—अस्ति नाम सा काचिदस्य शक्तिः, यया गन्त्र-
न्तरविधर्मसाधनोऽपि पातनिपातयोः सममुपसर्पतीति ॥



श्रुतार्थापत्तिस्तु भिन्नविषया दृष्टार्थापत्तिभ्यो विविच्य पश्चादेवाभि-
धास्यत इत्याह—**श्रुतेत्यर्धेन** ॥



उपमानपूर्विकां दर्शयति—**गवयेत्यर्धेन** । ‘गवयसदृशो गौः’ इत्यु-
पमिते सदृशज्ञानग्राह्यशक्तिर्गोरर्थापत्त्या कल्प्यते । ईदृशी च तत्रानुपपत्ति-
र्भवति—कथं गवि सुसदृशज्ञानं जायते ? यदि हि जनयेत् प्रथमदर्शन एव
किं न जनयेत् ? सन्ति हि तदापि गवि गवयावयवसामान्यानि । तदेवं
जातमपि गव्युपमानमनुपपत्त्यावसीदति; तच्छक्तिकल्पनयोपपद्यते । अस्ति
नाम कोऽपि गोरतिशयः, यः प्रतियोगिदर्शनप्रतिलब्धाभिव्यक्तिर्गवयसदृशीं
धिंयमुपजनयति ; यच्चेदं समाने पशुत्वे गौरेव गवयसदृश इत्युपमीयते, तदपि
तस्य शक्तिविशेषाभ्युपगमाद् विना नोपपद्यत इति ।


[1]: ज्ञानात्. चौ. मु.

[2]: उपमिता या गौः चौ. मु, मा.

<pb n="389"/>

अभिधानप्रसिध्यर्थमर्थापत्त्यावबोधितात् ।  
शब्दे बोधकसामर्थ्यात् तन्नित्यत्वप्रकल्पनम् ॥ ५ ॥  

अभिधा नान्यथा सिध्येदिति वाचकशक्तताम् ।  
अर्थापत्त्यावगम्यैवं तदनन्यगतेः पुनः ॥ ६ ॥  

अर्थापत्त्यन्तरेणैव शब्दनित्यत्वनिश्चयः ।  
दर्शनस्य परार्थत्वादित्यस्मिन्नभिधास्यते ॥ ७ ॥  

प्रमाणाभावनिर्णीतचैत्राभावविशेषितात् ।  
गेहाच्चैत्रबहिर्भावसिद्धिर्या त्विह दर्शिता ॥ ८ ॥  

तामभावोत्थितामन्यामर्थापत्तिमुदाहरत् ।  

अर्थापत्तिपूर्विकामुदाहरति—**अभिधानेति** । शब्दानन्तरमर्थप्रतिपत्तिं
दृष्ट्वा तस्य तत्कारणत्वमवसीयते । न च व्यापारमन्तरेण कारणत्वमुपपद्यत
इति शब्दसमवायी व्यापारोऽनुमीयते । स चाभिधेति प्रसिद्धम् । तत्सिध्यर्थं
च शब्दे वाचकसामर्थ्यपर्थापत्त्या प्रमीयते । अभिधायकत्वे ह्यनुमिते भवत्यनु
पपत्तिः—नायमभिधायकः प्रागिव । सम्बन्धज्ञानात् गृहीतसम्बन्धः प्रत्यायक
इति चेन्न, तदभावात् । न ह्यस्यार्थेन संयोगादीनामन्यतमः सम्बन्धो दृश्यते ;
तदस्यामनुपपत्तौ शक्तिकल्पनोपपादिका भवति । अस्ति खल्वनयोर्वाच्य-
वाचकशक्तिरूपः सम्बन्धः, यदग्रहणान्नार्थोऽवगम्यत इति । एवं च शक्ति-
कल्पनोत्तरकालं शक्तेरपि नित्यत्वमन्तरेणानुपपत्तेरर्थापत्त्यन्तरेण शब्दस्य
नित्यता प्रतीयत इति ॥



एतदेव विवृणोति—**अभिधेति** सार्धेन श्लोकेन । एतच्च स्वयं
जैमिनिनैव शब्दाधिकरणेऽभिधास्यत इत्याह—**दर्शनस्ये**त्यर्धेन ॥



अभावपूर्विका तु भाष्यकारेण स्वयमुदाहृतेति न पृथगुदाह्रियत
इत्याह—**प्रमाणाभावेति** सार्धेन । अस्यार्थः—“यथा जीवति देवदत्ते
गृहाभावदर्शनेन वहिर्भावस्यादृष्टस्य कल्पना” इति भाष्ये या चैत्रस्य बहि-
र्भावसिद्धिर्दर्शिता, तामेव प्रकृता प्रकृताभ्योऽन्यामभावपूर्विकामर्थापत्तिं भाष्यकार
उदाहृतवानिति ।


<pb n="390"/>
पक्षदोषेषु चान्यासामुदाहरणविस्तरः ॥ ९ ॥  

अभावावगताच्चैत्राद् बहिर्भावस्य सूचनम् ।  
पक्षधर्माद्यनङ्गत्वात् भिन्नैषाप्यनुमानतः ॥ १० ॥  

बहिर्देशविशिष्टेऽर्थे देशे वा तद्विशेषिते ।  
प्रमेयो यो गृहाभावः पक्षधर्मस्त्वसौ कथम् ॥ ११ ॥  

तदभावविशिष्टं तु गृहं धर्मो न कस्यचित् ।  
गृहाभावविशिष्टस्तु तदासौ न प्रतीयते ॥ १२ ॥  

प्रपञ्चस्त्वर्थापत्त्युदाहरणानां पक्षदोषाभिधानावसरे “श्रोत्रादिनास्ति-
तायाम्” इत्यादिनानुमाने वर्णित इत्याह—**पक्षदोषेष्वि**त्यर्धेन ॥



इदानीमर्थापत्तेरनुमानाद् भेदे वदितव्ये भाष्योक्तत्वादभावपूर्विकाया
एव भेदं तावदाह—**अभावेति** । येयमभावप्रमाणेन ‘गृहे नास्ति’ इत्यनेन
रूपेणावगताच्चैत्राद् बहिर्भावसूचनात्मिकार्थापत्तिः, सापि पक्षधर्मादीनामनङ्गत्वात्
शाब्दवदुपमानवदनुमानाद् भिद्यत इति ॥



पक्षधर्माद्यनङ्गत्वमेव दर्शयति—**बहिर्देशेति** । इह हि बहिर्देशविशिष्ट-
श्चैत्रः पक्षः तद्विशिष्टो वा बहिर्देशः । न चोभयस्यापि गृहगतोऽभावो धर्म
इति पक्षधर्मत्वं कथम् ? न कथञ्चिदित्यर्थः । नाभावमात्रमविशेषिंत चैत्रस्य
बहिर्भावे लिङ्गम् ; न चास्य गृहं विशेषणं भवति ; परतन्त्रं हि विशेषणम्
यथा नीलिमोत्पलद्रव्यस्य । एवमिहापि द्रव्यभूतं गृहमेव तत्परतन्त्रेणाभावेन
विशेष्यते इति युक्तम् । व्यापकत्वाच्चाभावो गृहस्य विशेषणम् ; शक्यते हि
तेन चैत्राधिष्ठितैकदेशव्यतिरिक्तजगद्व्यापिना गृहं व्याप्तुम् ; अल्पं तु गृहं न
महाविषयमभावं व्याप्तुं शक्नोति । अतो यथा व्याप्यस्य धूमस्याग्निविशिष्टत्व-
मवगम्यते, अनेनापि प्रकारेण गृहमेवाभावविशिष्टं बहिर्भावस्य लिङ्गमित्याप-
तति । तच्च तदभावविशिष्टं गृहं न कथञ्चित् चैत्रबहिर्देशाभ्यां संबध्यते ।
अभावस्य तावत् कथञ्चिदस्ति चैत्रान्वयः ; चैत्राभावः—इति हि संप्रतीयते ।
गृहं तु न कथञ्चिच्चैत्रसम्बद्धमवगम्यत इत्यपक्षधर्म इत्याह—**तदभावे**त्यर्धेन ।
इतश्च गृहाभावो न पक्षधर्म इत्याह—**गृहाभावे**त्यर्धेन । गृहीते हि पक्षे
तद्धर्मप्रत्ययो भवति ; न च चैत्रबहिर्देशौ गृहेऽसत्तयावगम्येते इति ॥


<pb n="391"/>

गम्यते तु गृहं तत्र न च चैत्रः प्रतीयते ।  
न चात्रादर्शनं हेतुर्यथाभावेऽभिधास्यते ॥ १३ ॥  

तेन वेश्मन्यदृष्टत्वादिति हेतुर्न कल्प्यते ।  
अदर्शनादभावे च प्रमेयस्यावधारिते ॥ १४ ॥  

बहिर्भावमतिर्नासौ तेनादर्शनहेतुका ।  
चैत्राभावस्य हेतुत्वं गेहेऽभावश्च संस्थितः ॥ १५ ॥  

पूर्वं न चागृहीतस्य धर्मिणः स्यात् प्रमेयता ।  
न चात्र बाह्यदेशो वा चैत्रो वा गृह्यते पुरा ॥ १६ ॥  

नदीपूरेण या वृष्टिरुपरिष्टात् प्रतीयते ।  
देशे कथमदृष्टे तु पक्षधर्मत्वसम्भवः ॥ १७ ॥  

गृहमेव तु तत्र प्रत्यक्षावगतमिति तद्धर्मप्रतीतिरेवाभावे भवतीत्याह—
**गम्यते तु गृहमिति** । न च तत्र गृह एव चैत्रोऽनुमीयते, अभावविरोधादि-
त्यभिप्रायेणाह—**तत्र न च चैत्रः प्रतीयत इति** ।



अतो गृहेऽदर्शनमहेतुरित्याह—**तेनेत्यधेन** । किञ्च गृहाभावावधा-
रणोपक्षीणेऽदर्शने बहिर्भावमतिर्भवति ; कथमसौ तद्धेतुका भविष्यतीत्यभि-
प्रायेणाह—**अदर्शनादिति मति**रत्वेन । अभिप्रायं विवृणोति—<q>नासौ
तेनादर्शनहेतुकेति</q> । अदर्शनावधारितस्य चैत्राभावस्यैवान्यत्रानुपयुक्तस्य हेतुत्वं
संभवति, तच्चापक्षधर्मतया निराकृतमित्याह—**चैत्राभावस्ये**त्यर्धेन ॥



एवं तावत् पक्षधर्मता निराकृता ; पक्षोऽप्यत्रानुमानात् पूर्वं नोपलक्ष्यत
इत्याह—**पूर्वमिति** ॥



अत्र चोदयति—**नदीपूरेणेति** । अत्र ह्यप्रतिपन्न एवोपरिदेशे
पक्षेऽतद्धर्मः पूरो लिङ्गम्, तद्वदिहापि भविष्यतीति भावः ॥


<pb n="392"/>

वृष्टिमत्परदेशत्वं नदीपूरवतोऽत्र तु ।  
देशस्य प्रतिपद्यन्ते यद्वार्थापत्तिरेव सा ॥ १८ ॥  

जीवतश्च गृहाभावः पक्षधर्मोऽत्र कल्प्यते ।  
तत्संवित्तिर्बहिर्भावं न चाबुध्वोपजायते ॥ १९ ॥  

अग्निमत्तानपेक्षा तु धूमवत्ता प्रतीयते ।  
न तद्ग्रहणवेलायामग्न्यधीनं हि किञ्चन ॥ २० ॥  

[1]गृहाभावस्तु यः शुद्धो विद्यमानत्ववर्जितः ।  
स मृतेष्वपि दृष्टत्वाद् बहिर्वृत्तेर्न साधकः ॥ २१ ॥  

विद्यमानत्वसंसृष्टगृहाभावधियानया ।  
गेहादुत्कालितश्चैत्रो विद्यते बहिरेव हि ॥ २२ ॥  

परिहरति—**वृष्टिमदिति प्रतिपद्यन्तेऽन्तेन** । एवं चानुमीयमाने
लोकविरोधः ; न ह्येवं लौकिका बुध्यन्ते ; अत आह—<q>यद्वार्थापत्तिरेव
सेति</q> । दृष्टस्य पूरस्य कारणाभावानुपपत्त्योपरिष्टाद् वृष्टिः कल्प्यते । इदमपि
चान्वारूढेनोक्तम् । परमार्थेन तु व्याप्तिबलोत्थमिदमनुमानमेव ; न चापक्षधर्मता
दोषः, उपरिदेशस्य पूरसम्बद्धदेशसम्बन्धात् ; असम्बद्धो हि न हेतुर्भविष्यतीति ॥



इतश्च गृहाभावो बहिर्भावे न लिङ्गमित्याह—**जीवतश्चेति** । निश्चित-
रूपं हि लिङ्गमनुमाने गमकम् ; इह च यो जीवतो गृहाभावः, स प्रमा-
णान्तरबिरोधान्निश्चेतुमेव न शक्यते । एवं हि तत्र भवति वितर्कः—जीवता
हि क्वचिद् भवितव्यम्, कथमिह न स्यात् ? एवं चानध्यवसायादप्रतिष्ठितो
गृहाभावोऽसिद्धत्वादलिङ्गम् । सिद्धिस्तु नानन्तर्भाव्य बहिर्भावमस्य भवति ;
तदन्तर्भावे च परस्तात् प्रमेयाभाव इति भावः ॥



अनुमाने त्वनपेक्षितप्रमेयमेव धूमादिलिङ्गस्य स्वरूपं सिद्धमवगम्यत इत्याह—
**अग्निमत्तेति** । यदि त्विहापि हेतोरनपेक्षत्वसिध्यर्थं गृहाभावमात्रमविशेषितं जीव-
नेन हेतुरिष्यते, ततोऽनैकान्तिक इत्याह—**गृहाभावस्तु यः शुद्ध इति** ॥



विद्यमानत्व[2]संसृष्टं बहिर्विद्यमानतामवगमयतीत्याह—**विद्यमानत्वसंसृष्टेति** ॥


[1]: गेहाभावस्तु. चौ. मु.

[2]: संसृष्टमविद्यमान. मा.

<pb n="393"/>

गेहाभावत्वमात्रं तु यत् स्वतन्त्रं प्रतीयते ।  
न तावता वहिर्भावश्चैत्रस्यैवावधार्यते ॥ २३ ॥  

सिद्धे सद्भावविज्ञाने गेहाभावधियात्र तु ।  
गेहादुत्कालिता सत्ता बहिरेवावतिष्ठते ॥ २४ ॥  

तेनात्र निरपेक्षस्य व्यभिचारो मृतादिना ।  
यस्य त्वव्यभिचारित्वं न ततोऽन्यत् प्रतीयते ॥ २५ ॥  

तस्मात् प्रत्यक्षतो गेहे चैत्राभावे ह्यभावतः ।  
ज्ञाते यत् सत्त्वविज्ञानं तदेवेदं बहिःस्थितम् ॥ २६ ॥  

पक्षधर्मात्मलाभाय बहिर्भावः प्रवेशितः ।  
तद्विशिष्टोऽनुमेयः स्यात् पक्षधर्मान्वयादिभिः ॥ २७ ॥  

पक्षधर्मादिविज्ञानं बहिःसंबोधतो यदि ।  
तैश्च तद्बोधतोऽवश्यमन्योन्याश्रयता भवेत् ॥ २८ ॥  

जीवनवदपरमपि गृहाभावस्य चैत्रत्वं चैत्रबहिर्भावे प्रमेये विशेषणमिति
दर्शयति—**गेहाभावत्वमात्रन्त्विति** श्लोकद्वयेन ॥



जीवत एव चैत्रस्यैवाभावश्चैत्रस्य बहिर्भावं साधयति, अन्यतरविशेषणापाये
तु नेत्याह—**तेनात्र निरपेक्षस्ये**त्यर्धेन । न चैत्रमात्रेण विशेषितं गमयति,
मृतेऽपि भावात् । [1]नापि जीवनमात्रेण, चैत्रबहिर्भावाभावेऽपि देवदत्तबहिर्भावे
सद्भावादित्यर्थः । उभयविशेषितस्य तु गृहाभावस्य बहिर्भावसाधकत्वम्, तस्य
चोपपत्तिर्बहिर्भावावगतिपूर्विकेति न तदवगतौ तस्य लिङ्गत्वमित्याह—<q>यस्य
त्वव्यभिचारित्वमि</q>त्यर्धेन ॥



उपसंहरति—**तस्मादिति** द्वयेन । तस्माद् गृहाभावप्रतिपत्तेर्बहिर्भावाव-
गतिपूर्वकत्वान्न तत्प्रतिपत्तौ तस्य लिङ्गत्वम् ; अनपेक्षा तु धूमवत्ता प्रतीयते,
सम्बन्धग्रहणाभावेऽपि तत्प्रतीतेरिति वैलक्षण्यम् ॥



एवं सत्यपि लिङ्गत्वाभ्युपगमे इतरेतराश्रयत्वं प्राप्नोतीत्याह—<q>पक्षधर्मादि-
विज्ञानमिति</q> ॥


[1]: Omitted. नापि. मा.

<pb n="394"/>

अन्यथानुपपत्तौ[1] तु प्रमेयानुप्रवेशिता ।  
ताद्रूप्येणैव विज्ञानान्न दोषः [2]प्रतिघातिनः ॥ २९ ॥  

अविनाभाविता चात्र तदैव परिकल्प्यते ।  
न प्रागवधृतेत्येवं सत्यप्येषा न कारणम् ॥ ३० ॥  

नन्वर्थापत्तेरपि बहिर्भावे प्रमेये प्रमाणत्वं न प्राप्नोति, अनुपपद्यमानं हि
बहिर्भावग्राहकज्ञानोत्पादकम् ; किं चात्रानुपपन्नम् ? ननु जीवतो गृहाभावः । स
तर्हि बहिर्भावसंवेदनात् किं पूर्वं प्रतिपन्नः, उत न ? न यदि प्रतिपन्नः, किं नोप-
पद्यते ? प्रतिपन्नश्चेत् किमिदमुच्यते—“तत्संवित्तिर्बहिर्भावं न चाबुध्वोपजा-
यते”—इति । अपि च, बहिर्भावप्रतिपत्तिपूर्वकत्वादभावप्रतिपत्तेर्बहिर्भावेऽनु-
मेये [3]लिङ्गत्वं न युक्तम्, लिङ्गग्रहणवेलायामेव प्रमेयस्य दृष्टत्वादिति, तदत्रापि
समानम् ; बहिर्भावप्रतिपत्तिपूर्वकत्वादनुपपद्यमानप्रतीतेरितरेतराश्रयत्वं च समानम्—
जीवतो गृहाभावाद् बहिर्भावप्रतीतिः तत्प्रतीतेश्चाभावप्रतीतिरित्याशङ्क्याह—<q>अन्य-
थानुपपत्तौ [4]त्विति</q> । अनुमान एव प्रमेयानुप्रवेशित्वं नाम दूषणम् ; तत्र
ह्यर्थान्तरप्रतीतिः सम्बन्धबलेन ; नानुपपत्त्या, अगृहीतसम्बन्धस्य धूमदर्शने
सत्यपि वह्निप्रतीतेरभावात् । अत्र तु प्रमाणद्वयप्रतिपन्नयोरेकाधिकरणयोर्भावा-
भावयोः संघटनार्थमेव बहिर्भावाख्यप्रमेयानुप्रवेश इति न दोषः । तदाह—
**ताद्रूप्येणैव विज्ञानादिति** । अवगतविशिष्टगृहाभावोपपादकत्वेनैव बहिर्भावस्य
विज्ञानादित्यर्थः ॥



नन्वत्रापि गृहाभावस्य बहिर्भावेन नियतत्वादविनाभावेनैव प्रतिपत्तेरनुमान-
त्वमेवेत्याशङ्क्याह—**अविनाभाविता चात्रेति** । सत्यप्यत्राविनाभावित्वे गृहीता-
विनाभावस्यैव प्रतिपादकत्वेन[5] नानुमानत्वमित्यर्थः ॥


[1]: अनुपपन्ने. मा.

[2]: प्रतिभाति नः चौ. मु. नास्ति मातृकायां मूलपाठः । न्यायरत्राकरादभ्यूहितोऽयं
पाठः—प्रतिघातिनः इति ।

[3]: लिङ्गत्वं नोक्तम्. मा.

[4]: त्विति । प्रायोऽनुमाने. मा.

[5]: कत्वेनानुमान. मा.

<pb n="394"/>

गृहाभावबहिर्भावौ न च दृष्टौ नियोगतः ।  
साहित्ये तु प्रमाणं च तयोरन्यन्न विद्यते ॥ ३१ ॥  

अन्यथानुपपत्त्यैव ह्येकेनान्यत् प्रतीयते ।  
तथा न कल्प्यते तच्चेत् साहित्य न प्रतीयते ॥ ३२ ॥  

तेन सम्बन्धवेलायां सम्बन्ध्यन्यतरो ध्रुवम् ।  
अर्थापत्त्यावगन्तव्यः पश्चाद[1]स्त्वनुमानता ॥ ३३ ॥  

गृहद्वारि स्थितो यस्तु बहिर्भावं प्रकल्पयेत् ।  
यदैकस्मिन्नयं देशे न तदान्यत्र विद्यते ॥ ३४ ॥  

तदाप्यविद्यमानत्वं न सर्वत्र प्रतीयते ।  

यदि चार्थापत्तेः प्रमाणान्तरत्वं न स्यात्, ततः सम्बन्धग्रहणाभावेन
गृहाभावस्य बहिर्भावे लिङ्गत्वं न स्यादित्याह—**गृहाभावेत्यादिना** श्लोकत्रयेण ।
अवगते हि बहिर्भावाख्ये सम्बन्धिनि गृहाभावस्य तत्र सम्बन्धग्रहणम् । गृहा-
भावेनैव च प्रथमं सम्बन्धग्रहणनिरपेक्षेणैव बहिर्भावाख्यः सम्बन्धी प्रतिपादनीयः ।
अवगते तु प्रथममर्थापत्त्या सम्बन्धिनि सम्बन्धग्रहणोत्तरकालं भवत्वनुमानमित्यर्थः ॥



ननु गृहद्वारि व्यवस्थितः प्रत्यक्षेणापि बहिर्भावं प्रतिपद्य गृहाभावेन
सहाविनाभावं प्रतिपद्यत एव । किमुच्यते “तेन सम्बन्धंवेलायाम्” इति इति
चोदयति—**गृहद्वारि स्थित इति** ॥



तत्रैतस्य चोद्यस्योदाहरणान्तरपरिग्रहेण परिहारमाह—<q>तदाप्यविद्य-
मानत्व</q>मित्यर्धेन । भाष्यकारोदाहृते प्रत्यक्षेणापि बहिर्भावमवगम्य सम्बन्धग्रह-
सम्भवान्मा भूदर्थापत्तिपूर्वकत्वम् ; तदाप्यगृहीताविनाभावस्य विना च पक्षधर्मत्वे-
नोपपद्य[2]मानत्वान्नानुमानत्वम् । तदुक्तम्—“अविनाभाविता चात्र”—इति,
“पक्षधर्माद्यनङ्गत्वात्” इति च । यत्र तु रोमशाव्यवस्थितं देवदत्तमुपलभ्य
तस्मिन्नेव काले तदन्यथानुपपत्त्यैव सर्वत्राभावमुपलभ्य रोमशाव्यवस्थितेन देवदत्त-
भावेनाभावग्रहणम्, तत्रार्थापत्तिपूर्वत्वम् । [3]ननु चैत्राधिष्ठितव्यतिरिक्तसमीपदेशे
[1]: अस्त्यनुमानता. चौ. मु.

[2]: मानत्वादनुमान. मा.

[3]: न तु. मा.

<pb n="396"/>
न चैकदेशे नास्तित्वाद् व्याप्तिर्हेतोर्भविष्यति ॥ ३५ ॥  

नन्वत्राविद्यमानत्वं गम्यतेऽनुपलब्धितः ।  
सा चाप्रत्यत्नसाध्यत्वादेकस्थस्यैव सिध्यति ॥ ३६ ॥  

नैतयानुपलब्ध्यात्र[1] वस्त्वभावः प्रतीयते ।  
तद्देशागमनात् सा हि दूरस्थेष्वस्ति सत्स्वपि ॥ ३७ ॥  

गत्वा गत्वा तु तान् देशान् यद्यर्थो नोपलभ्यते ।  
ततोऽन्यकारणाभावादसन्नित्यवगम्यते ॥ ३८ ॥  

ननु चाग्न्याद्यभावेऽपि धृमादिव्यतिरेकिणाम् ।  
तद्देशागमनात् स्पष्टो व्यतिरेको न सिध्यति ॥ ३९ ॥  

चैत्रस्याभावमभावेन प्रतिपद्यते अभावेनाविनाभावग्रहणात् ; किमुच्यतेऽर्थापत्तिपूर्व-
कत्वमित्याशङ्क्याह—**न चैकदेशे नास्तित्वादि**त्यर्धेन । चैत्राधिष्ठितव्यति-
रिक्तानन्तदेशगतो ह्यभावो भावस्य सम्बन्धिनः संनिकृष्टव्यतिरिक्तगत एव ; तस्य
च प्रमाणान्तरेणावगमाभावादर्थापत्तिपूर्वत्वम् । पञ्चमी च तृतीयार्थे ॥



नन्वनुपलब्धिर[2]भावलिङ्गम् ; तेनानुमानेनैकदेशव्यवस्थितोऽपि सर्वत्र चैत्रा-
धिष्ठितव्यतिरिक्ते देशेऽभावं प्रतिपद्यत एव । किमुच्यतेऽर्थापत्तिपूर्वत्वमत्रेति इति
चोदयति—**नन्वत्राविद्यमानत्वमिति** ॥



तत्र परिहारमाह—**नैतयानुपलब्ध्या ही**त्यादिना श्लोकद्वयेन । दृश्यानु-
पलब्धिरभावे लिङ्गम् ; त्वनुपलब्धिमात्रम्, अनैकान्तिकत्वात् ॥



यदि हि दृश्यानुपलब्धिरभावे लिङ्गम्, न तर्हि सर्वत्रानग्नौ धूमाभावः
प्रतीयते, दृश्यादर्शनस्याभावादिति सन्दिग्धो व्यतिरेक इति चोदयति—<q>ननु
चाग्न्याद्यभावेऽपीति</q> । येऽपि धूमादयोऽग्न्यभावे व्यतिरेकिण इष्यन्ते तेषामपि
व्यतिरेको न सिध्यति, अनन्तानग्निदेशागमनादिति ॥


[1]: लब्ध्या हि. मा.

[2]: लिङ्गकेनानुमानेन. मा.

<pb n="397"/>

यस्य वस्त्वन्तराभावः प्रमेयस्तस्य दुष्यति ।  
मम त्वदृष्टमात्रेण गमकः सहचारिणः ॥ ४० ॥  

नन्वेवमितरत्रापि सम्बन्धोऽनुपलब्धितः ।  
चैत्राभावस्य भावेन दृष्टत्वादुपपद्यते ॥ ४१ ॥  

साहित्ये मितदेशत्वाद् प्रसिद्धे चाग्निधूमयोः ।  
व्यतिरेकस्य चादृष्टेर्गमकत्वं प्रकल्प्यते ॥ ४२ ॥  

इह साहित्यमेवेदमेकस्य सहभाविनः ।  
अनन्तदेशवर्तित्वान्न तावदुपपद्यते ॥ ४३ ॥  

तत्र परिहारमाह—**यस्य वस्त्वन्तराभाव इति** । यस्यानग्निव्यवच्छेदो
गम्यः, तस्यैव तद् दूषणम् ; तेन ह्यनग्नावभावो ग्राह्यः ; न च तत् संभवति,
दृश्यानुपलब्धेरभावात् । मीमांसकानां तु दर्शनादर्शनाभ्यां नियमज्ञानमुत्पद्यते ।
तत्रानग्नौ दर्शनं बाधकः ; स च नास्ति । आशङ्कायां तु परिहारो दत्त एव
“दोषज्ञाने त्वनुत्पन्ने” इति ॥



नन्वत्रापि किमर्थापत्तिपूर्वत्वेन रोमशायां चैत्रस्य सद्भावं प्रत्यक्षेण प्रत्तिपद्य
तदधिष्ठितदेशव्यतिरिक्तसमीपदेशे च दृश्यानुपलब्ध्या चैत्राभावं प्रतिपद्य चैत्र-
संद्भावस्य तदधिष्ठितदेशव्यतिरिक्तसमीपदेशगतेन चैत्राभावेन सहचारित्वमवगम्य
अग्निधूमयोरिवोत्तरकालं चैत्रदर्शनादन्यत्राभावावगतिर्लौङ्गिकी भविष्यतीति चोद-
यति—**नन्वेवमिति** ॥



तत्र वैलक्षण्यमाह—**साहित्ये मितदेशत्वादिति** । युक्तं धूमत्वस्याग्नित्वेन
सह भूयोदर्शनेन सहचारित्वग्रहणम् ; तयोरुभयोरप्येकस्मिन् प्रदेशे कृत्स्नोपलब्धेः,
विपक्षे च दर्शनाभावात् । व्यतिरेकशब्देन व्यभिचारमाह ॥



इह तु रोमशाव्यवस्थितस्यानन्तदेशसम्बन्धी चैत्राभावः प्रमेयः । न चान-
वगते तस्मिन् रोमशाव्यवस्थितस्य चैत्रभावस्य सहचारित्वग्रहणं संभवति । न च
तदन्यथानुपपत्तिं मुक्त्वा तत्र किंचित् प्रमाणम् । [1]तत्रैतस्मिन्नुदाहरणे सम्बन्ध-
वेलायां संबन्ध्यन्यतरो ध्रुवमर्थापत्त्यैव गन्तव्य इत्याह—**इह साहित्यमेवेदमिति** ॥


[1]: तत्रैकस्मिन्. मा.

<pb n="398"/>

ननु देशान्तरं शून्यं चैत्रेणैवं प्रतीयते ।  
तद्देशव्यतिग्क्तित्वात् समीपस्थितदेशवत् ॥ ४४ ॥  

विरुद्धाव्यभिचारित्वं तद्वदेव हि गम्यते ।  
समीपदेशभिन्नत्वाच्चैत्राधिष्ठितदेशवत् ॥ ४५ ॥  

पुरुषस्य तु कार्त्स्न्येन यदेकत्रोपलम्भनम् ।  
तस्यान्यथा न सिद्धिः स्यादित्यन्येष्वस्य नास्तिता ॥ ४६ ॥  

तेनार्थापत्तिपूर्वत्वमत्र यत्र च कारणे ।  
कार्यादर्शनतः शक्तेरस्थित्वं संप्रतीयते ॥ ४७ ॥  

नन्वर्थापत्तिव्यतिरिक्तमनुमानं तदवगतावस्त्येव प्रमाणम् ; किमुच्यते
अर्थापत्त्यैवा[1]वगन्तव्य इति चोदयति—**ननु देशान्तरमिति** । तदयं प्रयोगार्थः-
विमत्यधिकरणभावापन्नदेशान्तरं चैत्रशून्यम्, चैत्राधिष्ठितदेशव्यतिरिक्तत्वात्,
चैत्राधिष्ठित(देश)समीपदेशवत् इति ॥



तत्र दूषणमाह—**विरुद्धाव्यभिचारित्वमिति** । तत्राप्ययं प्रयोगार्थः—
तदेव देशान्तरं चैत्रयुक्तम्, चैत्राधिष्ठितसमीपदेशव्यतिरिक्तत्वात्, चैत्राधिष्ठितं-
देशवत् इति ॥



नन्वर्थापत्त्यापि कथं देशान्तरे चैत्राभावावगतिः, उभयत्रापि जातिवत्
सद्भावोपपत्तेरित्याशङ्क्याह—**पुरुषस्येति** । एकस्य सावयवस्य सकलावयवग्रह-
णान्यथानुपपत्तिरन्यत्राभावे प्रमाणमित्यर्थः ॥



उपसंहरति—**तेनार्थापत्तिपूर्वत्वमत्रेति** । इदमपरमनुमानविविक्तमर्यापत्ते-
रुदाहरणमाह—**यत्र च कारणे इति** त्रिपाद्या । अग्निसपर्के सति शरीरविकारा-
त्मकं दाहमुपलभ्य तदन्यथानुपपत्त्याग्नेर्दाहिका शक्तिरस्तीति यद् विज्ञानं
सार्थापत्तिः ॥


[1]: पत्त्यैव गन्तव्यः. मा.

<pb n="399"/>

कार्यस्य ननु लिङ्गत्वं न सम्बन्धानपेक्षणात् ।  
दृष्ट्वा सम्बन्धितां चैषा शक्तिर्गम्येत नान्यथा ॥ ४८ ॥  

तदर्शने तदानीं च प्रत्यक्षादेरसम्भवात् ।  
अर्थापत्तेः प्रमाणत्वं त्रैलक्षण्याद् विना भवेत् ॥ ४९ ॥  

अनुमानादभिन्नत्वान्नोक्तौ जयपराजयौ ।  
वध्यघातकभावेन यौ सर्पनकुलादिषु ॥ ५० ॥  

पीनो दिवा न भुङ्क्ते चेत्येवमादिवचःश्रुतौ ।  
रात्रिभोजनविज्ञानं श्रुतार्थापत्तिरुच्यते ॥ ५१ ॥  

तामर्थवि[1]षयां केचिदपरे शब्दगोचराम् ।  
कल्पयन्त्यागमाच्चैनामभिन्नां प्रतिजानते ॥ ५२ ॥  

नन्विदमपि कारणशक्तिसद्भावेऽनुमेयकार्यलिङ्गमनुमानमेवेति चोदयति—
**कार्यस्य ननु लिङ्गत्वमिति** । तत्र दूषणमाह—**न सम्बन्धानपेक्षणादि**त्यादिना
न्यूनपादेन श्लोकद्वयेन । सम्बन्धग्रहणसापेक्षं हि लिङ्गं लिङ्गिनमवगमयति ।
सम्बन्धिग्रहणपुरस्सरं च सम्बन्धग्रहणम् । न च शक्त्याख्ये सम्बन्धिनि कार्या-
न्येथानुपपत्तिं मुक्त्वा प्रत्यक्षादि प्रमाणमस्ति । ननु पदार्थस्वरूपानन्तरं कार्यमुप-
जायमानं तज्जन्यमेव स्यात् ; किमत्र परोक्षातिशयकल्पनया ? तदनुपपन्नम् ; क्वचि-
दग्निसंपर्के प्रत्यभिज्ञायामपि कार्यानुत्पादात् । शक्तिपक्षेऽप्यविशिष्टमिति चेन्न,
कार्यावसेयस्य यावत्कार्यं सद्भावादित्यर्थः ॥



इदानीं वृत्त्यन्तरोदाहृतपरित्यागेनोदाहरणान्तरस्य प्रयोजनमाह—<q>अनु-
मानादभिन्नत्वादिति</q> ॥



“श्रुतार्थापत्तिरत्रैव परस्तादभिधास्यते” इत्युक्तम् ; तामाह—**पीन इति** ॥



ननु प्रमाणग्राहिणीत्वेन पूर्वमभिधायेदानीं—“रात्रिभोजनविज्ञानं श्रुता-
र्थापत्तिरुच्यते”—इत्यर्थविषयतां दर्शयति ; तदेतत् पूर्वापरविरुद्धमित्याशङ्क्याह—
**तामर्थविषयामिति** ॥


[1]: तामर्थगोचरां. चौ. मु.

<pb n="400"/>

प्रायशश्चानया वेदे व्यवहारो व्यवस्थितः ।  
सोऽवैदिकः प्रसज्येत यद्येषा भिद्यते ततः ॥ ५३ ॥  

वचनस्य श्रुतस्यैव सोऽप्यर्थः कैश्चिदाश्रितः ।  
तदर्थोपप्लुतस्यान्यैरिष्टो वाक्यान्तरस्य तु ॥ ५४ ॥  

न तावच्छ्रूयमाणस्य वचसोऽर्थोऽयमिष्यते ।  
न ह्यनेकार्थता युक्ता वाक्ये वाचकता तथा ॥ ५५ ॥  

पदार्थान्वयरूपेण वाक्यार्थो हि प्रतीयते ।  
न रात्र्यादिपदार्थश्च दिवावाक्येन गम्यते ॥ ५६ ॥  

न दिवादिपदार्थानां संसर्गो रात्रिभोजनम् ।  
न भेदो येन तद् वाक्यं तस्य स्यात् प्रतिपादकम् ॥ ५७ ॥  

आगमान्तर्भावप्रतिपादने तेषां किं प्रयोजनमित्याह—<q>प्रायशश्चानया
वेद इति</q> ॥



आगमवादिनोऽपि केचिछ्रुतागमप्रमेयत्वमेव रात्रिभोजनस्यापि दिवाभोजन-
प्रतिषेधवद् वर्णयन्ति । अन्ये तु श्रुतागमप्रमेयपर्यवस्थापितस्यागमान्तरस्ये-
त्याह—**वचनस्य श्रुतस्यैवेति** ॥



तदेवमनेकधा विप्रतिपत्तौ सत्यां प्रमाणान्तरत्वं शब्दगोचरत्वं च स्वतन्त्र-
प्रक्रियानुरोधेन प्रतिपादयितुमाह—**न तावदिति** । यदि श्रूयमाणस्यैव दिवा-
भोजनप्रतिषेधवदितरोऽप्यर्थः परिकल्प्यते, तदानेकपरत्वं शक्त्यन्तरपरिकल्पनं च
प्राप्नोति ; न च तद्युक्तम्, अन्यथापि रात्रिभोजनप्रतीतेरित्यर्थः ॥



पदार्थान्वयरूपेण हि प्रतीयमानो वाक्यार्थः शब्दशक्तिविकल्पनाहेतुर्भवति ।
न च दिवावाक्ये रात्र्यादिपदार्थान्वयरूपेणेति । एवं सत्यपि यदि वाक्यपदार्थानां
भेदः संसर्गो वा रात्रिभोजनं भवेत्, तदा श्रूयमाणस्यैव दिवाभोजनप्रतिषेध-
वदयमर्थों भवेत् ; न त्वेतदस्तीत्याह—**पदार्थेति** श्लोकद्वयेन[1] ॥


[1]: पदार्थेति सार्धेन श्लोकद्वयेन न दिवादिपदार्थानामिति. मा.

<pb n="401"/>

अन्यार्थव्यापृतत्वाच्च न द्वितीयार्थकल्पना ।  
तस्माद् वाक्यान्तरेणायं बुद्धिस्थेन प्रतीयते ॥ ५८ ॥  

तस्य चागमिकत्वेऽपि यत् तद् वाक्यं प्रतीयते ।  
प्रमाणं तस्य वक्तव्यं प्रत्यक्षादिषु यद् भवेत् ॥ ५९ ॥  

न[1] त्वनुच्चारिते वाक्ये प्रत्यक्षं तावदिष्यते ।  
नानुमानं न चेदं हि दृष्टं तेन सह क्वचित् ॥ ६० ॥  

यदि त्वनुपलब्धेऽपि सम्बन्धे लिङ्गतेष्यते ।  
तदुच्चारणमात्रेण सर्ववाक्यमितिर्भवेत् ॥ ६१ ॥  

न चार्थापत्तिगम्यानि सर्वैः सर्ववचांसि हि ।  
सम्बद्धान्युपलब्धानि येन तेष्वनुमा भवेत् ॥ ६२ ॥  

न च सत्तानुमानेन विशेषो वानुमीयते ।  

तस्माच्छ्रूयमाणवाक्यार्थोपप्लुतस्य “रात्रौ भुङ्क्ते” इत्यस्यैव वाक्यस्या-
यमर्थः इत्याह—**तस्मादि**त्यर्धेन ॥



तस्यानुपप्लुतवाक्यप्रमेयत्वेनार्थापत्तिप्रमेयत्वं मा भूत् ; तद्वाक्यसद्भाव एव
तु किं प्रमाणमित्याह—**तस्य चागमिकत्वेऽपीति** ॥



न तावत् प्रत्यक्षम्, अनुच्चरितत्वात् । नानुमानम्, सम्बन्धग्रहणाभावा-
दित्याह—**न त्वनुच्चारिते वाक्य इति** ॥



संबन्धग्रहणाभावेन तु लिङ्गत्वे वाक्यमात्रस्यानुमेयत्वमित्याह—<q>यदि
त्विति</q> ॥



यदि लिङ्गादिपर्युपस्थापितानि वाक्यानि तादर्थ्यावगमे प्रमाणत्वेनेष्यन्ते,
यथोक्तम्—“विनियोक्त्री श्रुतिस्तावत् सर्वेष्वेतेषु संमता” इति । तेषामर्था-
पत्तिप्रमाणैकसमधिगम्यत्वेन सम्बन्धग्रहणासम्भवेनानुमेयत्वं न स्यादित्याह—<q>न
चार्थापत्तिगम्यानीति</q> ॥



अपि च, वाक्यविशेषस्यात्र सत्ता प्रतीयते । न च तयोर्द्वयोरप्यनुमेयत्वम्,
सत्तायां साध्यायां भावाभावोभयधर्मस्यासिद्धविरुद्धानैकान्तिकत्वेन हेतोरभावात्
सामान्यरूपत्वाच्च लिङ्गलिङ्गिनोरित्याह—**न चेति** ॥


[1]: न ह्यनुच्चरिते. चौ. मु.

<pb n="402"/>
इह वाक्यविशेषस्य सत्तैव त्ववगम्यते ॥ ६३ ॥  

पूर्वसिद्धः-स्वतन्त्रोऽर्थः स्वतन्त्रेण विशेषितः ।  
धर्माधर्मविशिष्टोऽत्र नानुमेयः प्रतीयते ॥ ६४ ॥  

अथ श्रुतस्य वाक्यस्य मीयते तद्विशिष्टता ।  
ततः पक्षोऽभ्युपेतः स्यादप्रसिद्धविशेषणः ॥ ६५ ॥  

किंच लिङ्गान्तराभावादेतस्य यदि लिङ्गता ।  
प्रतिज्ञार्थौकदेशत्वं पदवत्ते प्रसज्यते ॥ ६६ ॥  

तद्वदेव [1]निवार्यात्र वचसो धर्मधर्मिता ।  
नागृहीते हि तद्धर्मो गृहीते नानुमेयता ॥ ६७ ॥  

क्रियाकारकसम्बन्धात् ऋते नास्ति तु धर्मता ।  
अवाचकतया चैतन्न धर्मो विषयात्मना ॥ ६८ ॥  

यादृग् लिङ्गस्य विषयस्तादृशोऽत्र नास्तीत्याह—**पूर्वसिद्धः स्वतन्त्र इति** ॥



नापि दिवावाक्यस्य रात्रिविशेषस्य अप्रसिद्धत्वेनाप्रसिद्धविशेषणत्वात् पक्ष-
तेत्याह—**अथ श्रुतस्य वाक्यस्येति** ॥



लिङ्गान्तराभावेन च प्रतिज्ञार्थैकदेशतापि हेतोरित्याह—**किञ्चेति** । यथा
पदस्य पदार्थविशिष्टतयानुमेयत्वे प्रतिज्ञार्थैकदेशत्वम्, एवं तत्रापीत्यर्थः ॥



पदवदेव दिवावाक्यरात्रिवाक्ययोर्धर्मधर्मिभावो निराकर्तव्य इत्याह—
**तद्वदेव निवार्यात्रेति** । अप्रतिपन्ने रात्रिवाक्ये धर्मिणि श्रूयमाणस्य तद्धर्मतया
ग्रहणासम्भवात् प्रतिपन्ने चानुमेयाभावादित्यर्थः ॥



पदवदेव च क्रियाकारकलक्षणसम्बन्धाभावेन दिवावाक्यस्य रात्रिवाक्य-
धर्मता निराकर्तव्येत्याह—**क्रियाकारकसम्बन्धादि**त्यर्धेन । दिवावाक्यस्य रात्रि-
वाक्यं प्रत्यव्यापकत्वेन विषयविषयिभावोऽपि नास्तीत्याह—<q>अवाचकतया
चैतदि</q>त्यर्धेन ॥


[1]: निराकार्या. चौ. मु.

<pb n="403"/>

प्रतीतेर्वाचकत्वं चेत् प्रसक्तानेकशक्तिता ।  
अनुमाविषयोत्थं [1]चेद् धर्मत्वं निष्फलं भवेत् ॥ ६९ ॥  

पदार्थैरपि तद् वाक्यं नासम्बन्धात् प्रतीयते ।  
सामान्यान्यन्यथासिद्धेर्विशेषं गमयन्ति हि ॥ ७० ॥  

न तु वाक्यान्तरेणैषां विना किंचिन्न सिध्यति ।  
न चाप्यन्यः प्रकारोऽस्ति तेन वाक्येन सङ्गतौ ॥ ७१ ॥  

अथैतद् वाचि कल्प्येत वाक्यमन्यत् तथैव च ।  
प्रसङ्गात् तत्र दूरेऽपि नासम्बन्धात् प्रमुच्यते ॥ ७२ ॥  

अथ दिवावाक्योच्चारणे सति रात्रिवाक्यप्रतीतेरस्त्येव वाचकत्वमिति
चोदयति—**प्रतीतेर्वाचकत्वं चेदिति** । तत्र परिहारमाह—<q>प्रसक्तानेकशक्ति-
तेति</q> । प्रतिपत्त्यन्यथानुपपत्त्या शक्त्यन्तरं तर्हि कल्पनीयम् ; न च तत् कल्पयितुं
शक्यम्, अर्थापत्त्यापि तत्प्रतीतेरित्यर्थः । अथ लैङ्गिकीं प्रतिपत्तिमाश्रित्य दिवा-
वाक्यस्य रात्रिवाक्यविषयतया पक्षधर्मत्वम्, तस्यापि प्रतिपत्त्युत्तरकालत्वेन प्रति-
पत्तावनङ्गत्वमित्याह—**अनुमाविषयोत्थं चेदि**त्यर्धेन ॥



एवं तावद् दिवावाक्यस्य रात्रिवाक्यं प्रति लिङ्गत्वं नास्तीत्युक्तम् ।
अधुना तु दिवावाक्यपदार्थानामपि सम्बन्धग्रहणाभावेन न तत्प्रतिपत्तौ लिङ्गत्व-
मित्याह—**पदार्थैरपि तद्वाक्यमि**त्यर्धेन । नाप्यन्यथानुपपत्त्या रात्रिवाक्यप्रतिपत्तौ
तेषां व्यापारः सामान्यरूपत्वात् पदार्थानां व्यक्तिमात्रेणैव विनानुपपत्तिः, न रात्रि-
वाक्येनेत्याह—**सामान्यान्यन्यथासिद्धेरिति** ॥



न च दिवावाक्यपदार्थानामन्यथानुपपत्तिलिङ्गं चान्तरेण रात्रिवाक्यप्रति-
पत्तौ व्यापार इत्याह—**न चाप्यन्य** इत्यर्धेन ॥



एवं तावन्न रात्रिवाक्यस्य प्रत्यक्षत्वं नानुमेयत्वं नापि कल्प्यागमप्रमेयत्वम्,
कल्प्यस्यापि सम्बन्धग्रहणाभावेन तत्प्रतिपत्तौ लिङ्गत्वाभावात् सम्बन्धग्रहणाभावेन
च प्रतिपादकत्वे वरं श्रूयमाणस्यैवार्थापत्तिपर्युपस्थापकत्वेन प्रमाणत्वम् ; किमन्ये-
नेत्याह—**अथैतद्वाचि कल्प्येतेति** सार्धेन ॥


[1]: तु धर्मत्व. चौ. मु.

<pb n="404"/>

ततश्च प्रथमादेव वरं ज्ञातुमसङ्गतात् ।  
अन्वयव्यतिरेकौ च प्रतिषेध्यौ पदे यथा ॥ ७३ ॥  

श्रुतवाक्येन सादृश्यं नाश्रुतस्यास्ति किञ्चन ।  
तस्मादनुपमानत्वमर्थस्याप्यनया दिशा ॥ ७४ ॥  

उपमानत्वलिङ्गेन वाक्यं प्रति निवारिते ।  
अर्थेऽपि चैवमेव स्यात् तस्मात् पूवष्वसम्भवः ॥ ७५ ॥  

अतः श्रुतस्य वाक्यस्य यदर्थप्रतिपादनम् ।  
तदात्मलाभ एव स्याद् विना नेत्येतदिष्यते ॥ ७६ ॥  

एतदर्थाद् विना नायमित्यर्थः किं न कल्प्यते ।  

एवं तावद् दिवावाक्यस्य रात्रिवाक्यं प्रति पक्षधर्मत्वं नास्तीत्युक्तम् ।
अधुना तु पदार्थवदन्वयव्यतिरेकावपि न स्त इत्याह—<q>अन्वयव्यतिरेकौ
चे</q>त्यर्धेन ॥



नापि दिवावाक्यस्य रात्रिवाक्यं प्रत्युपमानत्वम्, असादृश्यत्वादित्याह—
**श्रुतवाक्येन सादृश्यमिति** श्लोकद्वयेन ॥



यथा च दिवावाक्यस्य रात्रिवाक्यं प्रति नोपमानत्वं नापि लिङ्गत्वं तथा
तदर्थस्यापि उपमानत्वलिङ्गत्वे न स्त इत्याह—**अतः श्रुतस्येति** । पीनत्वे सति
दिवाभोजनप्रतिषेधस्यात्मलाभो रात्रिवाक्यं विना नोपपद्यत इति श्रुतार्थापत्तेः
प्रमाणविषयत्वेन दृष्टार्थापत्तेर्वैलक्षण्यम् ॥



अत्र चोदयति—**एतदर्थाद्विना नायमि**त्यर्धेन । पीनस्य दिवाभोजन-
प्रतिषेधो रात्रिभोजनं विना नोपपद्यते, भोजनकार्यत्वात् पीनत्वस्य दिवानिषेधेन
तस्यैवान्यत्र सद्भावः प्रतीयते ; न रात्रिवाक्यस्य । स एव त्वर्थापत्त्या प्रतिपन्नस्त-
द्बुद्धौ संनिधापयति, नार्थापत्तिप्रमिता वाक्यार्थावगतिः ; रात्रिभोजनप्रतीतेः पूर्वं
रात्रिवाक्यप्रतिपत्तौ प्रमाणाभावात् । रात्रिवाक्यस्याप्येतदुपपादकार्थप्रतिपादकत्वेनैव
प्रमेयत्वम्, न स्वरूपेण । न च स्वतन्त्रेऽपि काचित् क्षतिः चोदनार्थान्यथानुप-
पत्त्यार्थान्तरमवगम्यमानं विनापि शब्दकल्पनया चोदनालक्षणमेव स्यात् कल्प्य-
वाक्यवत् लिङ्गादयश्च तादर्थ्यावगतौ पर्यालोचनया विप्रकृष्टत्वेन श्रुतिबाध्या
<pb n="405"/>
वाक्यार्थवच्च किं नायमागमार्थः प्रतीयते ॥ ७७ ॥  

सविकल्पकविज्ञानैः शब्दः पूर्वं प्रतीयते ।  
लब्धप्रयोजने वाक्ये परं नागमिकं च नः ॥ ७८ ॥  

ननु चासति सम्बन्धे सति वानवधारिते ।  
गम्यज्ञानमिदं वाक्यं प्रसज्येताप्रमाणकम् ॥ ७९ ॥  

भविष्यन्ति । तदुक्तम्—“रात्रिभोजनविज्ञानम्” इति । अथवा दिवाभोजन-
प्रतिषेधवद्रात्रिभोजनसद्भावोऽपि दिवावाक्यस्यैवार्थो भवतु, प्रमाणान्तरपरिकल्पनं
तु वृथेति चोदनान्तरमाह—**वाक्यार्थवच्च किं नायमि**त्यर्धेन । तदुक्तम्—



“वचनस्य श्रुतस्यैव सोऽप्यर्थः कैश्चिदाश्रितः” इति ॥



तत्राद्यस्य तावत् परिहारमाह—**सविकल्पकविज्ञानैरि**त्यर्धेन । श्रुतार्था-
न्यथानुपपत्त्या हि सविकल्पकविज्ञानमुत्पद्यते, तच्च शब्दानुवेधेनार्थं विषयीकरो-
तीति प्रथमतरप्रतीतत्वेन तस्यैव प्रमेयत्वम् । तत्प्रतिपन्नात्तु शब्दादर्थावगतिरिति ।
तदनुपपन्नम्—स्मर्यमाणस्य हि शब्दस्य सविकल्पकज्ञानोत्पादकत्वम् ; न प्रमेय-
त्वेन । तदुक्तम्—“विविक्ता एव तेऽर्था हि” इति । अपि च, दृष्टार्थान्य-
थानुपमत्त्यापि सविकल्पकमेव विज्ञानमुत्पद्यत इति शब्दप्रमेयत्वप्रसङ्गः प्रत्यक्षा-
दिषु च । अयमाशयः—प्रमाणैकदेशश्रवणान्यथानुपपत्त्या तदवयवस्यैव परि-
कल्पना, नार्थस्य ; प्रेर्यविषयप्रतिपादकपदसहितस्य हि प्रेरकप्रतिपादकस्य
भावनायाः प्रमाणत्वम्, नावयवस्य । ततः “श्रुतो वा” इति च प्रमावयव-
श्रवणमाह । शरीरविकारात्मकदाहग्राहकस्य तु प्रत्यक्षस्य नापरिपूर्णता ।
तत्प्रमेयस्त्वात्मलाभसिध्यर्थः शक्तिं कल्पयतीत्यर्थविषयता । चोद्यान्तरपरिहारमाह
—**लब्धप्रयोजने वाक्य** इत्यर्धेन । दिवावाक्योच्चारणानन्तरं दिवाभोजनप्रति-
षेधप्रतिपत्त्या लब्धप्रयोजने दिवावाक्ये दिवाभोजनप्रतिषेधप्रतिपत्त्युत्तरकालं रात्रि-
भोजनमवगम्यमानं श्रुतार्थापत्तिपर्युपस्थापितप्रमाणावयवस्य प्रतिपद्यते, न श्रूयमाणा-
गमस्येत्यर्थः ॥



ननु तादात्म्यतदुत्पत्त्यविनाभावादिभिरसम्बद्धाद् दिवावाक्याद्रात्रिवाक्या-
वगतिर्भवन्ती मिथ्या स्यादिति चोदयति—**ननु चासतीति**


<pb n="406"/>

सम्बन्धस्य प्रमाणत्वं स्थितं किञ्चेश्वराज्ञया ।  
प्रत्यक्षस्य प्रमाणत्वं कथं वा सङ्गतेर्विना ॥ ८० ॥  

अस्तीन्द्रियार्थसम्बन्धस्तत्र चेन्नानपेक्षणात् ।  
न हि प्रत्यक्षवेलायां सर्वेणासौ निरूप्यते ॥ ८१ ॥  

येनापि तु निरूप्येत पश्चादनुभवादसौ ।  
न स्यादेव प्रमाणाङ्गमसता तुल्य एव सः ॥ ८२ ॥  

अप्राप्यकारिणी येषां चक्षुःश्रोत्रे च ते यथा ।  
तज्ज्ञानस्य प्रमाणत्वमिच्छन्त्येवं भविष्यति ॥ ८३ ॥  

तत्र परिहारमाह—**सम्बन्धस्य [1]प्रमाणत्वमि**त्यर्धेन । यद्यसम्बन्धाद-
प्यर्थान्तरप्रतित्तिर्बाधकापेता भवति, किं सम्बन्धेनेत्यर्थः । यथा चक्षुरिन्द्रिय-
मविनाभावादिभिर्विनैव रूपप्रतिपत्तिं प्रमाणभूतां जनयति, तद्वदेतदपीत्याह—
**प्रत्यक्षस्य प्रमाणत्वमि**त्यर्धेन ॥



ननु चक्षुरिन्द्रियमपि सम्बन्धेनैव रूपप्रतिपत्तिं जनयति, तदभावे तु रसप्रति-
पत्तिमपि जनयेदिति चोदयति—**अस्तीन्द्रियार्थसम्बन्धस्तत्र चेदिति** । तत्र
परिहारमाह—**नानपेक्षणदिति** । यो हीन्द्रियमपि सम्बन्धबलेनैव प्रतिपादय-
तीति मन्यते, स धूमवत्तत्र सम्बन्धग्रहणमपेक्षेत ; न तु चक्षुरिन्द्रियैकसमधिगम्ये
रूपे रूपैकसमधिगम्यस्य चक्षुरिन्द्रियप्त्य सम्बन्धग्रहणमस्तीत्यर्थः । अपि च योग्य-
तालक्षणेन वा सम्बन्धेन चक्षुरिन्द्रियं रूपप्रतिपत्तिं जनयति, संयोगेन वा ? [2]न
तावद्योग्यतया, तत्परामर्शाभावेऽपि रूपप्रतिपत्तेर्भावादित्याह—**न ही**त्यर्धेन ॥



रूपप्रतिपत्तिलक्षणकार्यप्रतिपत्त्युत्तरकालं च योग्यतावगम्यमाना कथं
तत्प्रतिप्रत्तावङ्गमित्याह—**येनापि त्विति** ॥



नापि संयोगेन, तदभावादित्याह—**अप्राप्यकारिणीति** । अनेनैतदपि
प्रत्युक्तम्—विषयादिपदार्थप्रतिपत्त्युत्तरकालमपेतबाधकादिप्रत्ययः तदन्वयोऽवगम्य-


[1]: प्रमाणवदिति. मा.

[2]: Omitte p. न. मा.

<pb n="407"/>

तस्मादसत्त्वे सत्त्वे वा सम्बन्धस्य यदेव नः ।  
जायेताभङ्गुरं ज्ञानं तस्यैव स्यात् प्रमाणता ॥ ८४ ॥  

न चाप्यस्याः प्रमाणत्वे कश्चिद् विप्रतिपद्यते ।  
भेदाभेदे विसंवादः कृतस्तत्र च निर्णयः ॥ ८५ ॥  

[1]ऋते यत्र तु सम्बन्धाद् बुद्धिरेव न जायते ।  
तत्र किं क्रियतां सोऽपि प्रामाण्ये नैव कारणम् ॥ ८६ ॥  

स्मृत्या श्रुतिर्या परिकल्प्यतेऽस्मिन्
लिङ्गादिभिर्या विनियोजिका च ।  

मनोऽपेक्षासंनिधियोग्यत्वैरभिधानेन [2]पदप्रतिपादितार्थनिमित्ततया च चोदनालक्ष-
णत्वं भविष्यति—[3]इति ॥



उपसंहरति—**तस्मादसत्त्वे सत्त्वे वेति** ॥



न चात्र[4] प्रमाणतायां विप्रतिपत्तिः । यत्र तु विप्रतिपत्तिस्तत्र निर्णयः कृत
एवेत्याह—**न चाप्यस्याः प्रमाणत्व इति** ॥



ननु च यदि विनापि सम्बन्धेनार्थान्तरप्रतिपर्त्तिर्भवति, धूमस्यापि तर्हि
किमविनाभावेन तद्ग्रहणेन चेत्याशङ्क्याह—**ऋते यत्र त्विति क्रियता**मन्तेन ।
योग्यतैवागृहीता स्वकार्यं करोति ; धूमस्त्वविनाभावेऽग्निमवगमयति, न योग्यतया ;
स च प्रतीयमानोऽवगतावङ्गम्, नान्यथेति किं कुर्मः तस्यापि प्रतिपत्त्युत्पादन
एवाङ्गत्वम् ; उत्पन्नायास्तु बाधकापेततैव प्रामाण्यकारणमित्याह—<q>सोऽपि
प्रामाण्ये नैव कारणमिति</q> ॥



भेदप्रतिपादनस्य स्वतन्त्रोपयोगितामाह—**स्मृत्या श्रुतिरित्यादिना** सार्ध-
श्लोकेन ॥


[1]: कृते यत्र च. चौ. मु.

[2]: पदप्रतिपदार्थ. मा.

[3]: Omitted. इति. मा.

[4]: चाप्यस्याम्. मा.

<pb n="408"/>
फलादिभिर्यत् परिपूरणं च
सम्बन्धदृक् तत्र न काचिदस्ति ॥ ८७ ॥  

तत् सर्वमित्याद्यसमञ्जसं स्या-
न्नचेदियं स्यादनुमानतोऽन्या ।  
एवंस्वभावाप्यनुमानशब्दं
लभेत चेदस्ति यथेप्सितं नः ॥ ८८ ॥  

<TRAILER>इत्यथर्पात्तिप्रकरणम्</TRAILER>

एवं सामग्रीभेदेन प्रत्यक्षवदनुमानादर्थापत्तेः भेदे साधिते यः कश्चित्
[1]पश्चान्मानसामान्यादनुमानशब्दं प्रयुङ्क्ते, न च कश्चिद्वारयतीत्याह—<q>एवंस्व-
भावापीति</q> ॥


<trailer>इति भट्टोम्बेकविरचितायां तात्पर्यटीकायां
अर्थापत्तिः समाप्ता</trailer>
[1]: पश्वात्मना सामान्या. मा. पश्चान्मानात् इति च पाठः । चौ. मु.

<pb n="409"/>

## अथाभाववादः ।

प्रमाणपञ्चकं यत्र वस्तुरूपे न जायते ।  
वस्तुसत्तावबोधार्थं तत्राभावप्रमाणता ॥ १ ॥  

वस्त्वसङ्करसिद्धिश्च तत्प्रामाण्यसमाश्रया ।  
क्षीरे दध्यादि यन्नास्ति प्रागभावः स उच्यते ॥ २ ॥  

## अथाभावप्रमाणम् ।

“अभावोऽपि प्रमाणाभावः” इति भाष्यम् । तस्यायमर्थः—अभावोऽपि
न व्यभिचरति, एवं लक्षणकत्वात् इति । तत्र भूप्रदेशातिरेकेण घटाभावस्या-
भावात् तत्सद्भावे वा संनिकृष्टस्य प्रत्यक्षावसेयत्वादुभयविप्रतिपत्तिनिरासायाह—
“नास्तीत्यस्यार्थस्यासंनिकृष्टस्य” इति । तत्र “नास्तीत्यस्यार्थस्य” इत्यनेन
भाष्यकारो भूप्रदेशातिरिक्त[1]स्मर्यमाणघटावच्छिन्नं भूप्रदेशाधिकरणम्—न त्वाक्ष-
प्रमेयम्—अभावं दर्शयतीत्याह वार्तिककारः—**प्रमाणपञ्चकमिति** । यत्र
घटाख्ये वस्तुनि प्रत्यक्षादि सद्भावं नोपग्राहयते[2], तस्य नास्तिता भू्प्रदेशाधि-
करणाभावस्य प्रमाणस्य प्रमेयेत्यर्थः ॥



“असंनिकृष्टस्य” इत्यनेनापि भाष्यकारस्तस्य प्रत्यक्षाद्यविषयतां दर्शयती-
त्याह वार्तिककारः—**वस्त्वसङ्करसिद्धिश्चे**त्यर्धेन । घटविविक्तता हि भूप्रदेशाख्ये
धर्मिणि धर्मोऽभावः । तत्र धर्मी प्रत्यक्षेण प्रतीयते । तद्धर्मस्त्वभावप्रमाणाव-
सेयः । न च घटविविक्तता भूप्रदेशादभिन्ना, घटसंनिधानेऽपि “नास्ति” इति
विज्ञानप्रसङ्गात् । न च भिन्नाप्यक्षानुमानावसेयेति वक्ष्यामः—“जायतेऽक्षान-
पेक्षया”—इत्यत्र च । तस्माद् घटविविक्तता भूप्रदेशस्य तत्प्रमाण्यसमाश्रया, न
प्रत्यक्षादिविषयेत्यर्थः ॥



सांप्रतं तामेव नास्तितामभावप्रमेयां प्रागभावादिभेदेन चतुष्प्रकारां दर्श-
यितुमाह—**क्षीरे दध्यादी**त्यादिना सार्धेन श्लोकद्वयेन ॥


[1]: रिक्तास्मर्य. मा.

[2]: नोपजग्राहकायते. मा

<pb n="410"/>

नास्तिता पयसो दध्नि प्रध्वंसाभाव इष्यते ॥  
गवि योऽश्वाद्यभावस्तु सोऽन्योन्याभाव उच्यते ॥ ३ ॥  

शिरसोऽवयवा निम्ना वृद्धिकाठिन्यवर्जिताः ।  
शशश्रृङ्गादिरूपेण सोऽत्यन्ताभाव उच्यते ॥ ४ ॥  

क्षीरे दधि भवेदेवं दध्नि क्षीरं घटे पटः ।  
शशे श्रृङ्गं पृथिव्यादौ चैतन्यं मूर्तिरात्मनि ॥ ५ ॥  

अप्सु गन्धो रसश्चाग्नौ वायौ रूपेण तौ सह ।  
व्योम्नि संस्पर्शिता ते च न चेदस्य प्रमाणता ॥ ६ ॥  

न च स्याद्व्यवहारोऽयं कारणादिविभागतः ।  
प्रागभावादिभेदेन नाभावो भिद्यते यदि ॥ ७ ॥  

न चावस्तुन एते स्युर्भेदास्तेनास्य वस्तुता ।  
कार्यादीनामभावः को [1]भावो यः कारणादिनः ॥ ८ ॥  

अभावप्रमाणाभावे तु पूर्वोक्तस्य विपर्ययमाह—**क्षीरे दधि भवेदि**त्या-
दिना श्लोकद्वयेन ॥



इदानीमभावप्रकारोपवर्णनस्योपयोगितामाह—**न च स्यादिति** । यस्य यत्र
प्रागभावस्तस्य तत्कार्यत्वम् । यस्य यत्र प्रध्वंसस्तत्र तस्य कारणत्वम् ॥



अपरमपि भेदप्रतिपादनस्योपयोगान्तरमाह—**न चावस्तुन** इत्यर्धेन ।
तदनेन भिद्यमानत्वेन [2]प्रमाणोपपादितं स्वलक्षणवदभावस्य वस्तुत्वमिति । तेनेदमपि
परिहृतं भवति—कथमभावस्यावस्तुत्वेन प्रमेयत्वम् इति । इतश्चाभावस्य वस्तुत्व-
मित्याह—**कार्यादीनामि**त्यर्धेन । कारणस्वरूपमेव कार्यस्याभावः । तस्य च
वस्तुत्वमिष्टमेव । तदिदमनुपपन्नम् ; घटविविक्ततां भूप्रदेशाधिकरणां वस्त्व-
सङ्करशब्देनाभावमभिधायेदानीम्—“भावो यः कारणादिनः”—इत्यनेन भाव-
मेवाभावं वदतीति पूर्वापरविरुद्धम्, भावस्याभावत्वे प्रत्यक्षावसेयत्वेनाभावप्रमाणो-
च्छेदः । तस्मात् कार्याभावस्य वस्तुत्वसिद्धये कारणधर्मतां दर्शयतीति व्याख्येयम् ॥


[1]: योऽमावः. चौ. मु.

[2]: प्रमाणदारूपादितं भिद्यमानत्वेन. मा.

<pb n="411"/>

यद्वानुवृत्तिव्यावृत्तिबुद्धिग्राह्यो यतस्त्वयम् ।  
तस्माद् गवादिवद् वस्तु प्रमेयत्वाच्च गम्यते ॥ ९ ॥  

न चौपचारिकत्वं वा भ्रान्तिर्वापि यदृच्छया ।  
भवत्यतो न सामान्यविशेषात्मकता मृषा ॥ १० ॥  

प्रत्यक्षादेरनुत्पत्तिः प्रमाणाभाव उच्यते ।  
[1]सात्मनोऽपरिणामो वा विज्ञानं वान्यवस्तुनि ॥ ११ ॥  

वस्तुत्वसिद्धावेव प्रयोगद्वयमाह—**यद्वेति** । चतुर्विधस्यापि वस्तुत्वभाव-
स्यानुवृत्तिबुद्धिग्राह्यत्वेन प्रमेयत्वेन च गवादिवदिति ॥



न चैतस्य प्रत्ययद्वयस्य मिथ्यात्वम्, बाधकप्रत्ययाभावादित्याह—<q>न चौप-
चारिकत्वमिति</q> ॥



एवं तावत् प्रमेयप्रतिपादकं भाष्यं व्याख्यायाधुना—“अभावोऽपि
प्रमाणाभावः” इति प्रमाणप्रतिपादकं भाष्ये व्याचष्टे । तत्र “अभावोऽपि” इति
लक्ष्यनिर्देशः, “प्रमाणाभावः” इति लक्षणम् । तदनुपपन्नमिव शङ्कते । सर्व-
प्रमाणाभावोऽभावस्य लक्षणं स्यात्, तद्व्यतिरिक्तेतरप्रमाणाभावो वा ? न तावत्
सर्वप्रमाणाभावस्य लक्षणत्वम्, असम्भवात् ; न ह्यभावाख्ये प्रमाणाभावाख्यस्य
व्यापकत्वात् । प्रत्यक्षेऽपि तद्व्यतिरिक्तेतरप्रमाणाभावस्य सम्भवात् । नाप्यनेना-
भावस्याभावमेव प्रतिपादयति, “अभावोऽपि प्रमाणाभावो नास्तीत्यस्यार्थस्यासंनि-
कृष्टस्य” इति प्रमेयनिर्देशात् । “स्यादेतदेवं यदि पञ्चैव प्रमाणान्यभविष्यन्”-
इत्यादिभाष्यविरोधाच्चेत्याशङ्क्याह—**प्रत्यक्षादेरनुत्पत्तिरि**त्यर्धेन । प्रत्यक्षादेरर्था-
पत्तिपर्यन्तस्य यथाविषयमनुत्पत्तिरभावस्य प्रमाणस्य लक्षणमित्यर्थः । तामेव
प्रत्यक्षाद्यनुत्पत्तिं विवृणोति—**सात्मनोऽपरिणामो वेति** । उत्तरपदार्थप्रतिषेध-
मात्रविषया सात्मनः [2]अपरिणामो वेत्याह । घटज्ञातृरूपतया परिणतस्यात्मनो
घटसद्भावः प्रमेयः । तथा अपरिणतस्य तदभाव इत्यर्थः । उत्तरपदार्थपर्युदस्त-
वस्त्वन्तरविवक्षायां—**विज्ञानं वान्यवस्तुनीत्याह** । भूप्रदेशे घटव्यतिरिक्त-


[1]: सात्मनः परि. चौ. मु.

[2]: परिणामो. मा.

<pb n="412"/>

स्वरूपपररूपाभ्यां नित्यं सदसदात्मके ।  
वस्तुनि ज्ञायते कैश्चिद् रूपं किंचित् कदाचन ॥ १२ ॥  

यस्य यत्र यदोद्भूतिर्जिघृक्षा वोपजायते ।  
चेत्यतेऽनुभवस्तस्य तेन च व्यपदिश्यते ॥ १३ ॥  

वस्तुनि घटविविक्तताख्ये ‘इह देशे घटो नास्ति’ इति यद् विज्ञानं तदभावसंज्ञकं
प्रमाणमित्यर्थः । अयमाशयः—इह प्रदेशे दृश्यादर्शनं चास्ति ; तदनन्तरम् ‘घटो
नास्ति’ इति ज्ञानं चोत्पद्यते । तत्र घटाभावे प्रमेये दृश्यादर्शनमेव कदाचित् प्रमा-
णत्वेन विवक्ष्यते, तदा सात्मनोऽपरिणामो वेति पक्षः । अथ तदनन्तरं ‘नास्ति’
इति ज्ञानं यत्, तत् प्रमाणत्वेन विवक्ष्यते बोधकत्वेन बाधकप्रत्ययाभावेन च
तदा—विज्ञानं वान्यवस्तनि इति पक्षः । ननु घटादर्शनव्यतिरेकेण तद्विपर्ययाव-
गतेरभावात् कस्याभावः प्रमेयः ? कथं चोच्यते—‘विज्ञानं वान्यवस्तुनि’ इति ?
घटासद्व्यवहारोऽपि घटाप्रतिपत्तिनिमित्तक एव, न पुनस्तद्विपर्ययावगतिनिमित्तकः ।
तदनुपपन्नम्, दृश्यादर्शनानन्तरमभावसंवेदनस्योत्पत्तेः, तदभावे वा घटार्थिनस्तत्र
निवृत्तिर्न स्यात् । घटादर्शनस्यापि तद्विपर्ययावगतिकारणत्वेनैव घटासद्व्यवहारक-
त्वम्, नाकिञ्चित्करत्वेन ; अन्यथा पुनरन्धकारेऽपि घटादर्शनाद् घटासद्व्यवहारः
स्यात् । दृश्यविशेषणस्याप्यभावावगतिकारकत्वेनैवादर्शनं प्रत्यर्थवत्ता ॥



ननु भवतु दृश्यादर्शनादनन्तरम् “इह प्रदेशे घटो नास्ति”—इति
विज्ञानम् । भूप्रदेश एव तु तस्यालम्बनम् । घटाभावोऽपि स एव, भूप्रदेश
व्यतिरेकेणान्यस्याप्रतिभासात् । तदुक्तम्—“घटविविक्तभूतलोपलम्भ एव घटानु-
पलम्भः ; घटविविक्तश्च भूप्रदेशो घटाभावः” इतीत्याशङ्क्याह—<q>स्वरूपपररूपा-
भ्यामिति</q> श्लोकद्वयेन ॥



[1]अथ य एवमाह—घटो नास्ति—इति विज्ञानस्योत्पद्यमानस्य भूप्रदेश
एवालम्बनम् इति, असौ विकल्प्य प्रष्टव्यः—प्रदेशमात्रस्य वालम्बनत्वं स्यात्,
घटविविक्तताविशिष्टस्य वा ? न तावत् प्रदेशमात्रस्य, घटसंनिधानेऽपि ‘नास्ति’
इति विज्ञानप्रसङ्गात् । नापि घटविविक्तताविशिष्टस्य ; घटविविक्तता हि भूप्रदे-
शाद् भिन्ना वा स्यादभिन्ना वा ? तत्राभिन्नत्वे घटसंनिधानेऽपि ‘नास्ति’ इति


[1]: अन्यमेवमाह. मा.

<pb n="413"/>

[*]तस्योपकारकत्वेन वर्ततेऽशस्तदेतरः ।  
उभयोरपि संवित्तावुभयानुगमोऽस्ति हि ॥ १४ ॥  

अयमेवेति यो ह्येष भावे भवति निर्णयः ।  
नैष वस्त्वन्तराभावसंवित्यनुगमादृते ॥ १५ ॥  

नास्तीत्यपि च संविर्त्तिर्न वस्त्वनुगमादृते ।  
ज्ञानं न जायते किञ्चिदुपष्टम्भनवर्जितम् ॥ १६ ॥  

प्रत्यक्षाद्यवतारस्तु भावांशो गृह्यते यदा ।  
व्यापारस्तदनुत्पत्तिरभावांशे जिघृक्षिते ॥ १७ ॥  

विज्ञानप्रसङ्गः ; भिन्ना चेत्, सिद्धम् तर्हि प्रमेयान्तरत्वमभावस्य । तत्रासदंशोद्भवे
स प्राधान्येन चेत्यते ; यतस्तस्यानुभव उत्पन्न इति ; सदंशस्तु चेत्यमानोऽपि
असदंशोपकारे वर्तते । एवमितरग्रहणेऽपीतरस्योपकारकत्वमित्याह—<q>तस्योप-
कारत्वेनेति</q> ॥



कथं पुनरभावस्य भावप्रतिपत्तावुपकारकत्वम् ? यतो घटाभावपरामर्शं
विनापि प्रदेशसद्भावः प्रतीयत एवेत्याशङ्क्याह—**अयमेवेति** । सावधारणे हि
भावग्रहणेऽभावग्रहणस्योपकारकत्वम्, न भावग्रहणमात्र इत्यर्थः ॥



सर्वं ह्यभावग्रहणं भावद्वयोपष्टम्भं विना नेत्याह—**नास्तीत्यपीति** । तत्र
सदेशः प्रत्यक्षादिभिरर्थापत्तिपर्यन्तैः प्रतीयते । अभावांशे तु तदनुत्पत्तेः ‘नास्ति’
इति ज्ञानस्य चाव्यापारः । संनिकृष्टाग्रहणं च वक्तव्यम् ॥



असंनिकृष्टे त्वर्थापत्त्यादयोऽपि प्रवर्तन्त एवेत्याह—<q>प्रत्यक्षाद्यवतार-
स्त्विति</q> ॥



ननु भवतु घटाभावे प्रमेये ‘नास्ति’ इति ज्ञानं प्रमाणम् ; इन्द्रियार्थ-
संनिकर्षेण तूत्पद्यमानं प्रत्यक्षमेवेदम् । तथा हि—इन्द्रियार्थसंनिकर्षोत्पन्नता प्रत्यक्ष-
लक्षणम् । स च संनिकर्षः षोढा भिद्यते-संयोगाद् द्रव्यग्रहणम्, संयुक्तसमवायाद्
गुणग्रहणम्, संयुक्तसमवेतसमवायाद् गुणत्वग्रहणम्, समवायात् शब्दग्रहणम्,
\*: षड्विशश्लोकमानं समग्रमस्ति, अन्येषां प्रतीकमात्रम्. मा.

<pb n="414"/>

न तावदिन्द्रियेणैषा[1] नास्तीत्युत्पद्यते मतिः ।  
भावांशेनैव संयोगो योग्यत्वादिन्द्रियस्य हि ॥ १८ ॥  

ननु भावादभिन्नत्वात् संप्रयोगोऽस्ति तेन च ।  
न ह्यन्यन्तमभेदोऽस्ति रूपादिवदिहापि नः ॥ १९ ॥  

धर्मयोभेदे इष्टो हि धर्म्यभेदेऽपि नः स्थिते ।  
उद्भवाभिभवात्मत्वाद् ग्रहणं चावतिष्ठते ॥ २० ॥  

इदमेव निमित्तं च विवेकस्य प्रतीयते ।  
भावाभावधियोरक्षैः सम्बन्धोऽक्षानपेक्षणम् ॥ २१ ॥  

रूपादेरपि भेदं च केचिद् ग्राहकभेदतः ।  
वर्णयन्ति यथैकस्य पुंसः पुत्रादिरूपताम् ॥ २२ ॥  

समवेतसमवायाच्छब्दत्वग्रहणम्, संयुक्तविशेषणत्वादभावग्रहणम् ; यथा फलवती
शाखेत्याशङ्क्याह—**न तावदिन्द्रियेणेति** ॥ न संयोगस्तावदिन्द्रियस्याभावेन सह,
अद्रव्यत्वात् । नापि संयुक्तविशेषणत्वमभावस्य, भावाभावयोर्भवत्पक्षे सम्बन्धा-
भावेनाविशेषणत्वात् । न तावदभावस्य भावेन सह संयोगः, अद्रव्यत्वात् । नापि
समवायः ; गुणादिचतुष्टयस्य द्रव्येण समवायः ; न चाभावस्य तत्र पाठः ।
संयुक्तविशेषणत्वेन च घटाभावस्याक्षग्रहणे रसादयोऽपि चक्षुषा गृह्येरन् ।
अथायोग्यत्वादग्रहणम्, योग्यतैव का तर्हि कार्यानुमेया ग्रहणकारणमिति
संनिकर्षषट्प्रकारत्वमयुक्तम् ॥



ननु भावादभिन्नत्वेनाभावस्य केनापि सह योग्यता नास्तीति चोदयति—
**ननु भावादि**त्यर्धेन । तत्र परिहारमाह—**न ह्यत्यन्तमभेदोऽस्ती**त्यादिना सार्ध-
श्लोकेन । अभिन्नेऽपि भूप्रदेशाख्ये धर्मिणि रूपरसादिवदेव सदंशासदंशयोर्भेदोऽ-
स्त्येवेत्यर्थः ॥



रूपरसादिवदेव च ग्राहकभेदस्तद्भेदकारणमित्याह—**[2]इदमेवेत्या**दिना
श्लोकद्वयेन ॥


[1]: न तावदिन्द्रियैरेषा. चौ. मु.

[2]: श्लोकद्वयेन इदमेवेत्यादिना श्लोकद्वयेन. मा.

<pb n="415"/>

बुद्धिमात्रकृतो भेदो रूपादौ नित्यमेव हि ।  
न च देशाद्यभिन्नानां समुदायावकल्पना ॥ २३ ॥  

सद्गुणद्रव्यरूपेण रूपादेरेकतेष्यते ।  
स्वरूपापेक्षया चैषां परस्परविभिन्नता ॥ २४ ॥  

यदि तद्वदपेक्षात्र न स्याद् भेदोऽत्र नैव हि ।  
सदसद्रूपता बुद्धेर्भवेदन्यतरत्र नः ॥ २५ ॥  

[1]सत्सम्बन्धे सदित्येवं सद्रूपत्वं प्रतीयते ।  
नास्त्यत्रेदमितीदं तु तदसंयोगहेतुकम् ॥ २६ ॥  

अथापि रूपरसादीनां बुद्धिभेदाद्भेदः, तथापि सदंशासदंशयोः सदसद्-
बुद्धिभेदादस्त्येव भेद इत्याह—**बुद्धिमात्रे**त्यर्धेन । ननु धर्मातिरेकेण धर्मिणोऽनु-
पलम्भनात् कथं धर्मयोर्भेदः ? इष्टो हि धर्मभेदो नो धर्म्यभेदेऽप्यवस्थिते’—
इत्युक्तम् । एकदेशावच्छिन्नरूपादि[2]समुदायमात्रालम्बनैकार्थप्रत्ययवत् प्रदेशप्रत्यय
इत्याशङ्क्याह—**न च देशाद्यभिन्नानामि**त्यर्धेन । तदुक्तम्—



“आविर्भावतिरोभावधर्मकेष्वनुयायि यत् ।  
तद्धर्मि यत्र वा ज्ञानं प्राग्धर्मग्रहणाद् भवेत् ॥”  

तस्माद् यथैव रूपादीनां सद्रूपतया गुणरूपतया एकधर्मिधर्मतया वाभेदः, स्वरूपा-
पेक्षया तु भेदः, तथैव च सदंशासदंशयोरपीत्याह—**सद्गुणद्रव्यरूपेणेति** ॥



अथैवं नाभ्युपगम्येत तदा सदंशासदंशयोर्भेदप्रतिभासो न स्यादित्याह—
**यदि तद्वदपेक्षात्रेति** ॥



“भावांशेनैव सम्बन्धो योग्यत्वात्”—इति यदुपक्रान्तम्, तदुपसंहरति
—**सत्सम्बन्ध इति** ॥



ननु विष्फारिते चक्षुषि प्रदेशसंज्ञानं चोत्पद्यते[3] नास्तीति ज्ञानं च—इह
प्रदेशे घटो नास्ति—इति, निमीलिते च चक्षुष्युभयोरभावः । तत्र समाने
तद्भावभावित्वे कथं प्रदेशज्ञानमक्षजम्, ‘नास्ति’ इति तु ज्ञानं तदसंयोगहेतु-


[1]: तत्सम्बन्धे सदित्येवं तद्रपत्वं. चौ. मु.

[2]: समुदायमात्रालम्बन एवार्थः प्रत्ययवत्. मा.

[3]: चाद्येते. मा.

<pb n="416"/>

गृहीत्वा वस्तुसद्भावं स्मृत्वा च प्रतियोगिनम् ।  
मानसं नास्तिताज्ञानं जायतेऽक्षानपेक्षणात् ॥ २७ ॥  

स्वरूपमात्रं दृष्ट्वापि पश्चात् किञ्चित् स्मरन्नपि ।  
तत्रान्यनास्तितां पृष्टस्तदैव प्रतिपद्यते ॥ २८ ॥  

कमित्याशङ्क्याभ्युपगम्य तद्भावभावित्वमन्यथासिद्धतां दर्शयितुमाह—<q>गृहीत्वा
वस्तुसद्भावमिति</q> । भूप्रदेशग्रहणसापेक्षत्वादभावग्रहणस्य तस्य चाक्षजन्यत्वेन
तद्भावभावित्वमन्यथासिद्धम् अभावज्ञानस्य । तद्यथा—विष्फारिते चक्षुषि दूर-
व्यवस्थितेऽग्नौ रूपज्ञानं चोत्पद्यते स्पर्शज्ञानं च । तत्र रूपज्ञानमेवाक्षजमिष्यते
स्पर्शज्ञानं त्वेकार्थसमवायिनो रूपादानुमानिकमिष्यते । तद्भावभावित्वं चान्यथा-
सिद्धम्, एवमिहापीति श्लोकस्यार्थः ॥



अपरे त्वन्यथा वर्णयन्ति—विष्फारिते चक्षुषि प्रदेशग्रहणघटस्मरणोत्तर-
कालम् ‘घटो नास्ति’ इति ज्ञानमक्षव्यापारस्य विज्ञानद्वयव्यवहितत्वेन नाक्षजं
स्यात् इति । तदुक्तम्—गृहीत्वेति । तदयुक्तम् ; [1]सविकल्पकस्याप्रत्यक्षप्रसङ्गात्
तदपि गृहीत्वा निर्विकल्पकेन स्मृत्वा च पूर्वगृहीतमर्थं शब्दं च—स एवायम्
इत्युपजायमानं नाक्षजं स्यात्—“तत्र शब्दार्थसम्बन्धं प्रमातुः स्मरतोऽपि च”
इत्यादि, “न चापि स्मरणात् पश्चादिन्द्रियस्य प्रवर्तनम्” इत्यादि च पूर्वापर-
विरुद्धं स्यात् । तस्मात् तद्भावभावित्वमन्यथासिद्धमनेन दर्शयतीत्येवमेव व्या-
ख्येयम् ॥



इदानीं तद्भावभावित्वमेव नास्तीत्याह—**स्वरूपमात्रमिति** । कञ्चित्
प्रदेशं स्वरूपेण दृष्ट्वा पुनः कालान्तरे प्रदेशान्तरगतस्य—आसीत्तत्र देवदत्तः ?
इत्यन्येन पृष्टस्य प्रदेशं स्मृत्वा—नासीत्तत्र देवदत्तः इति ज्ञानमुत्पद्यमानमतीता-
भावग्राहकत्वेन कथमक्षजं स्यादित्यर्थः ॥



तदनुपपन्नमिति केचित्—देवदत्तविविक्तस्य वा प्रदेशस्यावगतिरासीत्,
तत्सहितस्य वा ? उभयथाप्युत्तरकालमन्येन पृष्टस्य प्रदेशवत् प्रतिपन्नतया देवदत्त-
तदभावयोः स्मरणम्, नापूर्वावगतिः । किञ्चेदम् “स्वरूपमात्रं दृष्टं च” इति ? यदि
तावत् भूप्रदेशस्य प्रतिपत्तिः, देवदत्तस्य तत्र न प्रतिपत्तिः, नाप्यप्रतिपत्तिरासीत् ;


[1]: न हि सविकल्पकस्य. मा.

<pb n="417"/>

न [1]चाप्यस्यानुमानत्वं लिङ्गाभावात् प्रतीयते ।  
भावांशो ननु लिङ्गं स्यात् तदानीं नाजिघृक्षणात् ॥ २९ ॥  

अभावावगतेर्जन्म भावांशे ह्यजिघृक्षिते ।  
तस्मिन् प्रतीयमाने तु नाभावे जायते मतिः ॥ ३० ॥  

न चैष [2]तस्य धर्मत्वं पदवत् प्रतिपद्यते ।  
सह सर्वैरभावैश्च भावो नैकान्ततो गतः ॥ ३१ ॥  

तत उत्तरकालं देवदत्तांशे सन्देहः । अथ सावधारणभूप्रदेशग्रहणम्, तदन्याभावे
संवित्तिपूर्वकमेव । तदुक्तम् “अयमेवे” इति । तत उत्तरकालं भूप्रदेशवत्
देवदत्ताभावेऽपि स्मरणम् । तस्मादेवं व्याख्येयम्—भूप्रदेशप्रतिपत्तिवेलायां
देवदत्तविषयं दृश्यादर्शनमासीत् । न च तदा ‘नास्ति’ इति विज्ञानमुत्पन्नम्,
अजिघृक्षितत्वेन सहकारिकारणाभावेन च । इदानीं त्वन्येन पृष्टस्य प्रदेशदेवदत्त-
विषयदृश्यादर्शनं च स्मृत्वा—नासीत्तत्र देवदत्तः इति ज्ञानमुपजायमानमनवगति-
विषयत्वेन प्रमाणमनक्षजं स्यादित्यर्थः ॥



एवं प्रमाणप्रमेययोः स्वरूपमुपवर्ण्य प्रत्यक्षाच्च भेदं प्रतिपाद्य इदानीमनु-
मानभेदमभावस्य दर्शयितुमाह—**न चाप्यस्यानुमानत्वमि**त्यर्धेन । त्रिरूपलिङ्गजं
विज्ञानमनुमानम् । न चात्र तदस्तीति तत्र चोदयति—<q>भावांशो ननु लिङ्गं
स्यादिति</q> । तद्विकल्प्य दूषयति । भूप्रदेशाख्ये धर्मिण घटाभावेऽनुमेये घटभावस्य[3]
वा लिङ्गत्वं स्यात्, भूप्रदेशस्य वा ? न तावद्धटस्येत्याह—<q>तदानीं नाजिघृक्षणा-
दिति</q> सपादेन श्लोकेन । घटाभावप्रतिपत्तिवेलायामप्रतीयमानस्य घटस्य कथं
लिङ्गत्वम् ? तत्प्रतिपत्तिवेलायां च तदभावप्रतिपत्तिर्नास्तीत्यर्थः ॥



नापि भूप्रदेशस्यैव लिङ्गत्वम्, घटाभावेऽनुमेये भूप्रदेशस्य पदवत् तद्धर्मतया
ग्रहणाभावादित्याह—**न चैष तस्य धर्मत्वमि**त्यर्धेन । अनेनाभावप्रतिपत्तौ च
लिङ्गत्वाभ्युपगमे सम्बन्धग्रहणाभावेन प्रतिपत्तिर्न स्यादित्याह—<q>सह सर्वैरि-
त्यर्धेन</q> ॥


[1]: न चाष्यत्रानुमानत्वं. चौ. मु.

[2]: पक्षधर्मत्वम्. चौ. मु.

[3]: घटाभावस्य. मा.

<pb n="418"/>

क्वचिद् भावेऽपि सद्भावो ज्ञातो यस्य कदाचन ।  
तस्याभावोऽपि तत्रैव कदाचिदवगम्यते ॥ ३२ ॥  

यत्राप्यदृष्टपूर्वत्वं यदभावस्य तत्र च ।  
तदभावमतिर्दृष्टा सम्बन्धेऽक्षानपेक्षया ॥ ३३ ॥  

कस्यचिद् यदि भावस्य स्यादभावेन केनचित् ।  
सम्बन्धदर्शनं तत्र सर्वमानं प्रसज्यते ॥ ३४ ॥  

गृहीतेऽपि च भावांशे नैवाभावेऽन्यवस्तुनः ।  
सर्वस्य मतिरित्येवं व्यभिचारादलिङ्गता ॥ ३५ ॥  

सम्बन्धे गृह्यमाणे च सम्बन्धिग्रहणं ध्रुवम् ।  
तत्राभावमतिः केन प्रमाणेनोपजायते ॥ ३६ ॥  

तदानीं न हि लिङ्गेन सम्बन्धिग्रहणं भवेत् ।  
तत्रावश्यमभावस्य प्रमाणान्तरतो गतिः ॥ ३७ ॥  

इतश्च घटाभावेऽनुमेये भूप्रदेशस्य लिङ्गत्वं नास्ति, घटभावेऽपि भावादि-
त्याह—**क्वचिदिति** ॥



यत्रापि यस्याभावो न कदाचित् प्रतिपन्नः, पुनस्तत्रैव तदभावः प्रतीयते,
तत्र सम्बन्धग्रहणाभावेन तदवगतौ कथं लिङ्गत्वमित्याह—**यत्रापीति** ॥



नापि कस्यचित् सह सम्बन्धग्रहणेनान्यलिङ्गत्वम्, अतिप्रसङ्गादित्याह—
**कस्यचिद्यदि भावस्येति** ॥



नापि भूप्रदेशप्रतिपत्तेः घटाभावप्रतिपत्तिं प्रति लिङ्गत्वम्, तदभावेऽपि
भावादित्याह—**गृहीतेऽपि च भावांश इति** ॥



लिङ्गैकसमधिगम्ये च घटाभावे प्रमाणान्तरादवगतस्य सम्बन्धग्रहणाभावे-
नानुमेयत्वं न स्यात् । प्रमाणान्तरग्रहणपक्षेऽप्यभावस्य प्रमाणान्तरत्वप्रसङ्ग
इत्याह—**सम्बन्धे गृह्यमाण** इत्यादिना श्लोकद्वयेन ॥


<pb n="419"/>

प्रत्यक्षादेरनुत्पत्तिर्न [1]च लिङ्गं भविष्यति ।  
न विशेषणसम्बन्धस्तस्याः सामान्यतो भवेत् ॥ ३८ ॥  

न चाप्यभावसामान्ये प्रमाणमुपजायते ।  
व्यभिचाराद् विशेषास्तु प्रतीयेरन् कथं तया ॥ ३९ ॥  

न चानवगतं लिङ्गं गृह्यते चेदसावपि ।  
अभावत्वादभावेन गृह्येतान्येन हेतुना ॥ ४० ॥  

स चान्येन ग्रहीतव्यो नागृहीते हि लिङ्गता ।  
तद्गृहीतिर्हि लिङ्गेन स्यादन्येनेत्यनन्तता ॥ ४१ ॥  

[2]लिङ्ग्यभावे तथैव स्यादनवस्थेयमित्यतः ।  
क्वाप्यस्य स्यात् प्रमाणत्वं लिङ्गत्वेन विना ध्रुवम् ॥ ४२ ॥  

ननु मा भूद्धटाभावेऽनुमेये घटस्य भूप्रदेशस्य वा लिङ्गत्वम् ; प्रत्यक्षाद्यनु-
त्पत्तेर्भविष्यतीति चोदयति—**प्रत्यक्षादेरनुत्पत्तिरि**त्यर्धेन । तद्विकल्प्य निरा-
करोति—**न विशेषणेत्यादिना** सार्धेन श्लोकेन । घटाभावेऽनुमेये प्रत्यक्षानुत्पत्ति-
मात्रस्य लिङ्गत्वं स्यात्, घटविषयाया एव वा ? न तावत् प्रत्यक्षाद्यनुत्पत्तिमात्रस्य,
घटाभावेऽपि भावात्, अभावस्य चाप्रतीतेरित्यर्थः । यथा तु घटाभावेऽनुमेये
घटविषयायाः प्रत्यक्षाद्यनुत्पत्तेर्लिङ्गत्वं नास्ति तथोपरिष्टाद्वक्ष्यामः—



“प्रमाणानामनुत्पत्ते[3]र्न चाभावस्य धर्मता”—इत्यत्र ॥



अवगतं च लिङ्गमनुमेयावगतौ करणम् ; प्रत्यक्षाद्यनुत्पत्त्यात्मकं च लिङ्गम-
भावात्मकत्वात् प्रत्यक्षात्मकेनैव लिङ्गेन ग्रहीतव्यम् ; तस्याप्येवमेव ग्रहणेऽनवस्थे-
त्याह—**न चेति** श्लोकद्वयेन ॥



एवं लिङ्गाग्रहणेऽनवस्थामभिधायेदानीं लिङ्ग्यग्रहणेऽपि सम्बन्धिग्रहणकाले
तथैवेत्याह—**लिङ्ग्यभावे तथैवेति** इत्यन्तेन ॥



तस्मादनवस्थापरिहारार्थमन्तेऽपि प्रत्यक्षाद्यनुत्पत्तेरुमयाभावं प्रति सम्बन्ध-
ग्रहणनिरपेक्षाया एव प्रमाणत्वं वक्तव्यम् । अतश्च सिद्धं प्रमाणान्तरत्वमित्याह—
**अतः । क्वाप्यस्येति** सैकपदेनार्धेन ॥


[1]: तु. चौ. मु.

[2]: लिङ्गाभावे. चौ. मु.

[3]: नाभावस्यापि. चौ. मु.

<pb n="420"/>

नास्तीति धीः फलं चैषा प्रत्यक्षादेरजन्मनः ।  
तस्यैव च प्रमाणत्वमानन्तर्यात् प्रतीयते ॥ ४३ ॥  

त्रिलक्षणेन या बुद्धिर्जन्यते सानुमेष्यते ।  
न चानुत्पत्तिरूपस्य कारणापेक्षिता क्वचित् ॥ ४४ ॥  

मानं कथमभावश्चेत् प्रमेयं चास्य कीदृशम् ।  
मेयो यद्वदभावो हि मानमप्येवमिष्यताम् ॥ ४५ ॥  

[1]भावात्मके [2]यथा मेये नाभावस्य प्रमाणता ।  
तथाभावप्रमेयेऽपि न भावस्य प्रमाणता ॥ ४६ ॥  

भावात्मकस्य मानत्वं न च राजाज्ञया स्थितम् ।  
परिच्छेदफलत्वाद्धि प्रामाण्यं स्याद् द्वयोरपि ॥ ४७ ॥  

एवं तावत् पर्युदासवृत्या “नास्ति” इति ज्ञानं प्रमाणमाश्रित्य बहिर्भावः
प्रतिपादितः । यदा तु प्रसज्यप्रतिषेधाभिप्रायेण घटाभावे प्रमेये दृश्यादर्शनमेव
प्रमाणम्, “नास्ति” इति ज्ञानं फलम् ; तदानुमानगन्धोऽपि नास्तीत्याह—
**नास्तीति धीरिति** । कस्मादित्याह—**त्रिलक्षणेन या बुद्धिरिति** । त्रिरूपलिङ्ग[3]-
जन्यं विज्ञानमनुमानम् । न च प्रागभावस्य जन्यत्वम्, नापि विज्ञानरूपत्व-
मित्यर्थः ॥



कथमवस्तुनः प्रमाणत्वमिति चोदयति—**मानं कथमभावश्चेदिति** । तत्र
परिहारमाह—**प्रमेयं चात्र कीदृशमिति** । तदेव विवृणोति—<q>मेयो यद्वभावो
ही</q>त्यर्धेन ॥



तत्र यथैव भावात्मके प्रमेये घटादावभावस्य प्रामाण्यं नास्ति, तथैवाभाव-
रूपेऽपि प्रमेये भावात्मकयोः प्रत्यक्षानुमानयोः प्रामाण्यं नास्तीत्याह—<q>भावात्मके
यथेति</q> ॥



यद् भावात्मकस्याप्यनुमानादेः परिच्छेदफलत्वेन प्रमाणत्वम्, तदभाव-
स्याप्यभावपरिच्छेदकत्वेन समानमित्याह—**भावात्मकस्य मानत्वमिति** ॥


[1]: इतोऽस्मिन् प्रकरणे मूलश्लोकः न समग्रा दृश्यन्ते मातृकायाम्.

[2]: तथा. चौ. मु.

[3]: इति रूपजन्यम्. मा.

<pb n="421"/>

यदि चास्य प्रमाणत्वमभावत्वेन नेष्यते ।  
वस्तुनः कारणत्वं हि दृष्टमित्यभिमानिता ॥ ४८ ॥  

न लिङ्गत्वप्रमेयत्वे भवेतां तद्वदेव हि ।  
तथा सति च पूर्वोक्तो व्यवहारो न सिध्यति ॥ ४९ ॥  

प्रमाणानामनुत्पत्तेर्नाभावस्यापि धर्मता ।  
यत्राभावोऽस्ति तेनास्याः सम्बन्धो नैव विद्यते ॥ ५० ॥  

यो न संनिहितस्तत्र तस्य धर्मो भवेदियम् ।  
न च तस्य प्रमेयत्वं धर्मधर्मित्ववर्जनात् ॥ ५१ ॥  

[1]यद्यवस्तुत्वेनाभावस्य प्रमाणत्वं नेष्यते, लिङ्गत्वमपि तर्हि [2]न प्राप्नोती-
त्याह—**यदि चेति** सार्धेन श्लोकेन । जनकविशेषस्य लिङ्गत्वम्, अवस्तुनः कथं
जनकत्वमित्यभिप्रायः ॥



प्रमाणान्तरत्ववदनुमानत्वमपि मा भूदिति चेदित्याशङ्क्याह—<q>तथा सति
चे</q>त्यर्धेन ॥



यदि वाभावप्रमाणाभावेन—“वस्त्वसङ्करसिद्धिश्च तत्प्रामाण्यसमाश्रया”
इति [3]यदुक्तं तदसदित्यर्थः । “प्रमाणानामनुत्पत्तेः”—इत्यादेस्तु श्लोकचतुष्ट-
यस्यापकृष्य व्याख्यानं कर्तव्यम् । यत्रेदमुक्तम्—“प्रत्यक्षादेरनुत्पत्तिर्लिङ्गं[4] तन्न
भविष्यति ।” इति, तत्र घटाभावेऽनुमेये प्रत्यक्षानुत्पत्तिमात्रस्य व्यभिचारेण
लिङ्गत्वं नास्तीत्युक्तम्—“न विशेषणसम्बन्धस्तस्याः”—इत्यादिना । सांप्रत-
मिदमुच्यते—नापि घटविषया प्रत्यक्षानुत्पत्तिर्लिङ्गम्[5] अपक्षधर्मत्वात् । न तावत्
घटाभावेऽनुमेये तद्धर्मत्वम्, घटविषया तद्विपर्ययधर्मत्वं कथं प्रतिपद्यत इत्याह—
**प्रमाणानामि**त्यर्धेन । अत [6]एव न संनिहितभूप्रदेशधर्मत्वमित्याह—<q>यत्रा-
भावोऽस्ति तेनास्या</q> इत्यर्धेन ॥



तत्रासंनिहितघटस्य धर्मो भवेदियम् । तस्य तु धर्मधर्मिरहितत्वेनानुमेयत्वं
न भवतीत्याह—**यो न संनिहित इति** ॥


[1]: यस्य वस्तु. मा.

[2]: Omitted. न. मा.

[3]: तदुक्तम्. मा.

[4]: न च लिङ्गं. चौ. मु.

[5]: पत्तिलिङ्गत्वम्. मा.

[6]: एवम्. मा.

<pb n="422"/>

अभावेन तु सम्बन्धो भवेत् तद्विषयत्वतः ।  
तज्ज्ञानाद् विषयत्वं च ज्ञाने मेयं न विद्यते ॥ ५२ ॥  

संयोगसमवायादिसम्बन्धो नैव विद्यते ।  
नागृहीते हि धर्मत्वं गृहीते सिद्धसाधनम् ॥ ५३ ॥  

अभावशब्दवाच्यत्वात् प्रत्यक्षादेश्च भिद्यते ।  
प्रमाणानामभावो हि प्रमेयाणामभाववत् ॥ ५४ ॥  

अभावो वा प्रमाणेन स्वानुरूपेण मीयते ।  
प्रमेयत्वाद् यथा भावस्तस्माद् भावात्मकात् पृथक् ॥ ५५ ॥  

कर्माणि सर्वाणि फलैः समस्तैः
सर्वौर्यथावच्च यदङ्गकाण्डैः ।  

ननु विषयविषयिभावलक्षणेन सम्बन्धेन घटविषयापि प्रत्यक्षानुत्पत्तिरभावतां
प्रतिपद्यत इत्याशङ्क्याह—**अभावेन त्विति** । घटाभावप्रतिपत्त्युत्तरकालं प्रत्य-
क्षानुत्पत्तेर्विषयविषयिभावः प्रतीयमानो न प्रमितावङ्गमित्यर्थः ॥



नापि संयोगसमवायादिना सम्बन्धेन घटविषयायाः प्रत्यक्षानुत्पत्तेर्घटाभाव-
धर्मत्वम्, तदभावादित्याह **संयोगे**त्यर्धेन । अवगते च घटाभावे प्रत्यक्षानुत्पत्तेस्त-
द्धर्मतया ग्रहणम् ; तथा सति च पक्षधर्मग्रहणोत्तरकालमनुमेयाभाव इत्याह—
**नागृहीत** इत्यर्धेन ॥



एवं प्रत्यक्षादेरभावस्य भेदमभिधायेदानीं तत्रैव प्रमाणमाह—<q>अभाव-
शब्दवाच्यत्वादिति</q> । प्रमाणाभावो धर्मी, प्रत्यक्षादेर्भिद्यत इति साध्यो धर्मः,
अभावशब्दवाच्यत्वादिति हेतुः, प्रमेयाभाववदिति दृष्टान्तः ॥



तत्रैव प्रमाणान्तरमाह—**अभावो वेति** । प्रमेयाभावो धर्मी, स्वानुरूपेण
प्रमाणेन मीयत इति साध्यो धर्मः, प्रमेयत्वादिति हेतुः, भावाख्यप्रमेयवदिति
दृष्टान्तः । तथा च सिद्धं भावात्मकात् प्रत्यक्षादेरभावस्यान्यत्वमित्यर्थः ॥



इदानीमभावप्रतिपादनस्य स्वतन्त्रोपयोगितामाह—**कर्माणि सर्वाणीति** ।
तदुक्तम्—“वस्त्वसङ्करसिद्धिश्च” इति ॥


<pb n="423"/>
न सङ्गतानीह परस्परं च
नाङ्गं तदेतत्प्रभवं क्रतूनाम् ॥ ५६ ॥  

युक्त्यागमाभ्यामिति तर्कितोऽयं
प्रमाणषट्कं प्रविभज्य भाष्ये ।  
[1]अतोऽधिकं यद् द्वयमिष्टमन्यै-
र्भेदो न तस्येत्यपि सिद्धमेतत् ॥ ५७ ॥  

इह भवति शतादौ सम्भवाद्या सहस्त्रा-
न्मतिरवियुतभावात् सानुमानादभिन्ना ।  
जगति बहु न तत्थं नित्यमैतिह्यमुक्तं
भवति तु यदि सत्यं नागमाद् भिद्यते तत् ॥ ५८ ॥  

<TRAILER>इत्यभावप्रकरणम्</TRAILER>

एवं प्रत्यक्षादेरभावपर्यन्तस्य व्यभिचारनिवृत्त्यर्थं लक्षणमुक्तमुपसंहरति—
**युक्त्यागमाभ्यामिति** । सहस्रदर्शनेन शतसद्भावात्मकस्यानुभवस्याविनाभावेनानु-
मानान्तर्भावात् ‘इह वटे यक्षः प्रतिवसति’—इत्येवमात्मकस्य चैतिह्यस्याप्रमाण-
त्वात् प्रमाणत्वे वा आगम एवान्तर्भावान्न पृथग्लक्षणं कृतमित्याह—
**अतोऽधिकमिति** ॥


<trailer>इति भट्टोम्बेकविरचितायां तात्पर्यटीकाया-
मभावः समाप्तः</trailer>
[1]: ततोऽधिकम्. चौ. मु.

<pb n="424"/>

## अथ चित्राक्षेपः

परलोकफलाः पूर्वमाक्षिप्ताश्चोदनाः परैः ।  
इदानीमैहिकाक्षेपः सूत्रकारेण [1]वोच्यते ॥ १ ॥  

“अनिमित्तं विद्यमानोपलम्भनत्वात्” इति सूत्रावयवं प्रत्यक्षसूत्रादपच्छिद्य
वृत्तिकारेण प्रतिज्ञातचोदनाप्रामाण्याक्षेपपरं व्याख्यातम्—“प्रत्यक्षादीन्यन्यानि
भवन्तु नाम प्रमाणानि ; शब्दस्तु न प्रमाणम्, अनिमित्तं अप्रमाणं शब्दः, विद्य-
मानोपलम्भनत्वात्” इत्यादिना । तस्य—“नन्वथ”-इत्यादिना सह पौनरुक्त्य-
माशङ्क्य वार्तिककारः परिहारद्वयमाह—**परलोकफला इति** । परलोकफलानाम-
ग्निहोत्रादिवाक्यानां तत्राक्षेपः ; ऐहिकफलानां तु चित्रादिवाक्यानामत्रेति । अथवा
पूर्वोक्तमेव सर्वविषयमाक्षेपं सूत्रारूढं करोतीति श्लोकार्थः । तदनुपपन्नम् ;
“नन्वतथाभूतमपि” इत्यत्र लोकायतिकमतेन परतःप्रामाण्याभ्युपगमेन.... ....
“चोदना[2] नैव प्रमाणम्” इति स्वतःप्रामाण्यप्रतिज्ञाक्षेपः ; अत्र तु अनन्तरं फला-
नुपलब्ध्या प्रत्यक्षविरोधेन च प्रतिज्ञार्थस्याक्षेपः ; तत्र का पुनरुक्तता ? यच्चेद-
मुक्तम्—परलोकफलानां तत्राक्षेपः, [3]अत्र त्वैहिकफलानाम्—इति ; तदप्ययुक्तम् ;
परतः प्रामाण्येनार्थासंस्पर्शितया वा तत्राक्षेपः, स चैहिकफलानामप्यविशिष्टः ।
अत्र “यदा तावदसौ विद्यमानासीत् तदा फलं न दत्तवती, असती कथं दास्यति”
इत्येवम् ; स परलोकफलानामप्यविशिष्टः । अपि च, अत्रैहिकफलानामाक्षेपेऽभ्युप-
गम्यमाने—“एवं दृष्टापचारस्य स्वर्गाद्यपि फलं नास्ति इति मन्यामहे” इति
विरुध्येत । यदपि “सूत्रकारेण वोच्यते” इत्युक्तम्, तदप्याक्षेपैक्ये सति घटते,
नान्यथेति । [4]तस्मान्न पौनरुक्त्याशङ्क्या परिहारद्वयमनुपपन्नम् । अपि च, धात्वर्थ-
कर्मत्वे निराकृते विधिबलेन भावनाकर्मत्वे साधिते अपूर्वद्वारेण च कालान्तरभावि-
त्वेऽवस्थिते गुणवादेन च दृष्टविरोधपरिहारे दत्ते कोऽयमाक्षेप इति न विद्मः ।
अलमतिविस्तरेण ; [5]प्रकृतमेव आक्षेपविभागं मुख्यं वस्त्वनुसरामः ॥


[1]: चोद्यते. चौ. मु.

[2]: चौदनैवप्रमाणम्. मा.

[3]: अत्रत्वितिफलानाम्. मा.

[4]: तरमान्न पौन. मा.

[5]: प्रकृतमेव आक्षेपविपभाग. मा.

<pb n="425"/>

चित्रापशुफलत्वादिविषयाश्चोदना मृषा ।  
प्रत्यक्षाद्यधिकारेऽपि तैरर्थासङ्गतिर्यतः ॥ २ ॥  

यदीदृक् तन्मृषा दृष्टं विप्रलिप्सोर्यथा वचः ।  
नदीतीरे फलानीति तत्रादृश्यानि तानि चेत् ॥ ३ ॥  

न वा पशुफला चित्रा स्वकाले तददानतः ।  
स्नानभुज्यादिवत्तेऽपि तत्साध्या न भवन्ति वा ॥ ४ ॥  

तदुत्पत्तावसद्भावात् [1]स्वर्गतृप्तिसुखादिवत् ।  
वैधर्म्येणोभयत्रापि भवेतां सुखमर्दने ॥ ५ ॥  

आनन्तर्य[2]मनुक्तं चेन्न सामर्थ्यावबोधनात् ।  

इदानीम्—“अनिमित्तं विद्यमानोपलम्भनत्वात्” इत्यनेनाक्षिप्तं प्रयोग-
माह—**चित्रापशुफलत्वादीति** श्लोकद्वयेन । चोदनेति धर्मी, [3]मृषात्वं साध्यो
धर्मः, चित्रापशुफलत्वादीत्यादि धर्मिविशेषणम्, प्रत्यक्षादिगोचरप्रतिपादकस्य
तैरेवासङ्गतेरिति हेतुः, विप्रलिप्सुवाक्यवदिति दृष्टान्तः ॥



प्रयोगान्तरमाह—**न वेति** [4]त्रिपाद्या । चित्रेति धर्मिनिर्देशः, पशुफला
न भवतीति साध्यो धर्मः, चित्रोत्प[5]त्तावनन्तरादर्शनादिति हेतुः, स्नानभुज्यादिव-
दिति दृष्टान्तः । प्रयोगान्तरमाह—[6]**तेऽपीति** त्रिपाद्या । पशवो धर्मिणः,
चित्रासाध्या न भवन्तीति साध्यो धर्मः, चित्रोत्पत्तावदर्शनादिति हेतुः, स्वर्गतृप्ति-
सुखादिवदिति दृष्टान्तः । सुखशब्दः प्रत्येकमभिसंबध्यते । “न वा पशुफला
चित्रा”—इत्यत्र प्रयोगे मर्दनं वैधर्म्येण प्रयोक्तव्यम् ; “तेऽपि तत्साध्या न
भवन्ति वा” इत्यत्र मर्दनसुखमित्याह—**वैधर्म्येणे**त्यर्धेन । तस्मादनन्तरं फलानु-
पलब्ध्या साध्यसाधनभावाभावेन विधिविषयबाधः ॥



ननु विधिः साध्यसाधनसम्बन्धे प्रमाणम् ; तेन [7]च कुर्वत्येवोक्ता ; अतः
कोऽयमनन्तरफलानुपलब्ध्या विधिविषयबाध इति चोदयति—**आनन्तर्यमनुक्तं**


[1]: स्वर्गे तृप्ति. चौ. मु.

[2]: मयुक्तं. चौ. मु.

[3]: दृष्टत्वं. मा.

[4]: स्नानभुज्यादिवदित्यन्तेन इति स्यात्

[5]: चित्पत्तवदनन्तरदर्श. मा.

[6]: तेऽपीति सहितया त्रिपाद्या इति स्यात्

[7]: चाकुर्वन्नेवोत्तमत. मा.

<pb n="426"/>
शब्दैकदेशभूतेन तेन तत् प्रतिपादितम् ॥ ६ ॥  

कालान्तरानुपादानात् कर्मस्वाभाव्यतोऽपि च ।  
चोद्यमानस्य चित्रादेरानन्तर्यं विशेषणम् ॥ ७ ॥  

अत्र तावदसंवादो विरोधश्चोत्तरत्र[1] तु ।  
स्वर्गयानविरुद्धो हि भस्मीभावोऽत्र दृश्यते ॥ ८ ॥  

यज्ञायुधिवचो मिथ्या प्रत्यक्षेण विरोधतः ।  
साधर्म्येण शिलावाक्यं वैधर्म्येणाप्तभाषितम् ॥ ९ ॥  

[2]शरीरान्याभिधायिन्यां नासौ [3]यज्ञायुधी भवेत् ।  
न चास्य यजमानत्वं सद्भावोऽपि [4]दुष्करः ॥ १० ॥  

चेदिति ।</q> तत्र परिहारमाह—**नेति** त्रिपाद्या । कालान्तरे निमित्ताभावेन फलानु-
त्पादात् सामर्थ्यादानन्तर्यमाक्षिप्तमित्यर्थः ॥



इदानीं भावार्थस्वभावपर्यालोचनयानन्तर्यं प्रतीयत इत्याह—<q>कालान्त-
रानुपादानादिति</q> । तदुक्तम्—“कर्मकाले च कर्मफलेन भवितव्यम्, यत्काले
हि मर्दनम्, तत्काले मर्दनसुखम्” इति ॥



इदमपरमाक्षेपभाष्यम्—“दृष्टविरुद्धमपि भवति किञ्चिद्वैदिकं वचनम्”
इति । तत्र पूर्वोत्तरयोर्विषयभेदमाह—**अत्र तावदिति** । चित्रावाक्ये प्रत्यक्षग्रहण-
योग्यस्याग्रहणं बाधः ; [5]इतरत्र तु स्वर्गगमनविरुद्धभस्मोपलब्धौ प्रत्यक्षविरोधः ॥



एतमेव प्रत्यक्षविरोधं त्रैलक्षण्येनोपनिबध्नाति-**यज्ञायुधिवच इति** । वचनं
धर्मि, यज्ञायुधीति धर्मिविशेषणम्, मिथ्येति साध्यो धर्मः, प्रत्यक्षविरुद्धार्थप्रतिपाद-
कत्वादिति हेतुः, [6]शिलावाक्यं साधर्म्येण आप्तवाक्यं च वैधर्म्येण दृष्टान्तौ ॥



अथात्मनो गमनमयमाह, शरीरगमनविरुद्धस्य च प्रत्यक्षेण ग्रहणादविरोधः
तत्राह—**शरीरान्याभिधायिन्यामिति** । यजायुधिशब्देन शरीरमुच्यते ; नात्मा,
[1]: उत्तरस्य. चौ. मु.

[2]: शरीराद्यदि चान्यः स्यात्. चौ. मु.

[3]: युक्तायुधाः. मा.

[4]: दुर्लभः. चौ. मु.

[5]: इतरत्र तु गमन. मा.

[6]: शिलावाक्यं साधर्म्येण च वैधर्म्येण;
omitted दृष्टान्तौ in. मा.

<pb n="427"/>

यदि स्याद् विधिशब्दोऽत्र नैवादर्शनतो भवेत् ।  
विशेषोऽस्येति भेदेन नो [1]चादद्यादिदं ततः ॥ ११ ॥  

विधिशब्दे भविष्यत्त्वं फलस्य परिकल्प्य हि ।  
वरोधपरिहारः स्याद् वर्तमाने [2]तु नास्त्यसौ ॥ १२ ॥  

फलं [3]तु न भवेदेवं भस्मीभावाद् विधावपि ।  
[4]तत्सामान्येन यान्यापि कल्पना तां निषेधति ॥ १३ ॥  

यजमानश्रवणात् गमनश्रवणाच्च, शरीरस्य हि यज्ञायुधसम्बन्धः श्रूयते, नात्मनः ।
तस्यैव चासर्वगतत्वेन गमनयोग्यता ; यागयोग्यश्च यजमानशब्दप्रवृत्तौ निमित्तम् ;
वर्णत्रयस्य च यागेऽधिकारः, शरीरस्य च वर्णत्रयविभागः, नात्मनः ; तद्गमन-
विरुद्धोपलम्भश्च प्रत्यक्षेण ; आत्मनस्तु सद्भावोऽपि तावत् प्रतिपादनीय इति ॥



“न चैष याति इति विधिशब्दः”-इति भाष्यं चित्रादिवाक्याद् यज्ञायुधि-
वाक्यस्य भेदोपन्यासे प्रयोजनं दर्शयति । द्व्याचष्ट—**यदि स्यादिति** ॥



यदि ‘यायात्’ इति श्रूयेत, ततः कालत्रयान्यतमससृष्टानुपादानेन चित्रा-
दिवाक्यफलवदस्यापि स्वर्गगमनस्य कालान्तरभावित्वं परिकल्प्य विरोधपरिहारेण
[5]र्कुत्राप्यदर्शनमेव स्यादिति ; “याति” इति तु वर्तमानतावच्छिन्नस्य गमन-
स्योपादानं तद्विरुद्धभस्मग्रहणेन चित्रादिवाक्यवैलक्षण्यात् भेदोपन्यासः ।



एतदेव विवृणोति—**विधिशब्दे भविष्यत्त्वमिति** ॥



ननु विधावपि शरीरविनाशात् कालान्तरेऽपि कथ गमनस्य फलत्वम् ?
सत्यमेतत् ; विधिफलत्वेन तु ज्योतिष्टोमादिवाक्यसामान्यतोऽदृष्टकल्पनाप्यत्र
नास्तीत्याह—**फलन्त्विति** ॥


[1]: नोपात्तं स्यात्. चौ. मु.

[2]: अपि. चौ. मु.

[3]: च. चौ. मु.

[4]: तत्सामर्थ्येन या चान्या. चौ. मु.

[5]: यत्राप्यदर्शनमेव. मा.

<pb n="428"/>

प्रायश्चैवंप्रकारत्वमर्थवादेषु दृश्यते ।  
मन्त्रेषु चेति ते सर्वे पक्षीकार्याः प्रयत्नतः ॥ १४ ॥  

एवं सत्यग्निहोत्रादिवाक्येष्वपि मृपार्थता ।  
वेदवाक्यैकदेशत्वाच्चित्रादिवचनेष्विव[1] ॥ १५ ॥  

[2]स्वपक्षसाधनं [3]तावदमृषा वैदिकं वचः ।  

ननु “धूम एवाग्नेर्दिवा ददृशे” इत्यादावपि प्रत्यक्षविरुद्धहेतुसद्भावादनै-
कान्तिकत्वमाशङ्क्याह—**प्रायश्चेति** ॥



“तत्सामान्यादग्निहोत्रादिचोदनास्वपि नाश्वासः” इति भाष्यम् । अस्यार्थं
प्रयोगारूढं करोति—**एवं सतीति** । अग्निहोत्रादिवाक्यं धर्मि, मृषात्वं साध्यो
धर्मः, वेदैकदेशत्वादिति हेतुः चित्रादिवाक्यवदिति दृष्टान्तः ॥



“तस्मान्न चोदनालक्षणो धर्मः” इत्युपसंहृते सत्यौत्पत्तिकसूत्रावयवं वृत्ति-
कारः सिद्धान्ते योजयितुमाह—“औत्पत्तिकस्तु शब्दस्यार्थेन सम्बन्धस्तस्य ज्ञानम्
इति । तुशब्दः पक्षं व्यावर्तयति । [4]अपौरुषेयः शब्दस्यार्थेन सम्बन्धः, तस्य ज्ञानं
यथा चोदनालक्षणः सम्यक्प्रत्ययः”—इत्यादिना । तत्र वार्तिककारः “अथ यत्
उक्तमनिमित्तं शब्दः, कर्मकाले फलादर्शनात् कालान्तरे च कर्माभावात् प्रमाणं
नास्तीति तदुच्यते ; न स्यात् प्रमाणम्, यदि पञ्चैव प्रमाणान्यभविष्यन् ; येन येन
प्रमीयते तत्तत् प्रमाणम् ; शब्देनापि प्रमीयते, तत् [5]शब्दोऽपि प्रमाणं यथैव
प्रत्यक्षम् । न च प्रमाणेनावगतं प्रमाणान्तरेण नावगतमित्येतावतानवगतं भवति ।
न चैवं श्रूयते—“कृते कर्मणि तावत्येव फलं भवति”—इति, अनेन
“यत्तु प्रत्यक्षविरुद्धं वचनम् “स एष यज्ञायुधी यजमानः” इति शारीरकं व्यप-
दिशतीत्युच्यते शरीरसम्बन्धाद्यस्य तच्छरीरं सोऽपि तैर्यज्ञायुधैर्यज्ञायुधी” इत्यनेन
च सह पौनरुक्त्यमाशङ्क्याह—**स्वपक्षसाधनं तावदिति** । “औत्पत्तिकस्तु


[1]: ष्वपि. चौ. मु.

[2]: अत्र. चौ. मु. ग्रन्थे चित्राक्षेपः
समाप्तः । संबन्धाक्षेपः प्रारभ्यते
इति विभागः कृतः ।

[3]: तावन्न मृषा. चौ. मु.

[4]: असौ पुरुषेय. मा.

[5]: शब्दोऽपि Omitted. मा.

<pb n="429"/>
स्वार्थे वक्त्रनपेक्षत्वात् [1]पदाथ पदबुद्धिवत् ॥ १६ ॥  

तत्कृतः प्रत्ययः सम्यङ् नित्यवाक्योद्भवत्वतः ।  
वाक्याबुद्धिवदेवात्र पूर्वोक्ताश्चापि हेतवः ॥ १७ ॥  

नित्याञ्चछब्दार्थसम्बन्धानाश्रित्योक्तेन हेतुना ।  
स्वतःप्रमाण्यसिध्यर्थमप्रामाण्ये निराकृते ॥ १८ ॥  

असम्बन्धोद्भवत्वेन पुरो मिथ्यात्वमब्रवीत् ।  
सम्बन्धोऽस्ति [2]च नित्यश्चेत्युक्तमौत्पत्तिकादिना ॥ १९ ॥  

शब्दस्यार्थेन सम्बन्धः तस्य ज्ञानम्”—इत्यनेन तावत् स्वपक्षसिद्धौ प्रमाण-
मुक्तम् । अथ यदुक्तम्—“यत्तु प्रत्यक्षविरुद्धम्”—इत्यनेन प्रत्यक्षानुपलब्धि-
प्रत्यक्षविरोधाख्यं दूषणद्वयम्, [3]तत् परिहरिष्यति । सांप्रतमौत्पत्तिकस्त्वित्यनेनैव
सूचितं प्रयोगमाह—**अमृषेति** त्रिपाद्या । वैदिकं वचनं धर्मि, अमृषेति साध्यो
धर्मः, स्वाथ वक्त्रनपेक्षत्वादिति हेतुः, पदार्थे पदबुद्धिवदिति दृष्टान्तः ॥



प्रयोगान्तरमाह—**तत्कृत** इत्यादिकेन **बुद्धि वदेवे**त्यन्तेन । प्रत्ययो धर्मी
वैदिकवचनकृत इति प्रत्यक्षादिनिरासेन धर्मिणं विशिनष्टि सिद्धसाध्यतापरिहारार्थम्,
सम्यगिति साध्यो धर्मः, नित्यवाक्योद्भवत्वत इति हेतुः, वाक्यालम्बनबुद्धिवदिति
दृष्टान्तः । तत्कृतः प्रत्ययः सम्यक् इत्यत्र च साध्ये पूर्वोक्ता अपि हेतवः—
“दोषवर्जितैः करणैर्जन्यमानत्वात्”—इत्यादयो वक्तव्या इत्याह—<q>अत्र पूर्वो-
क्ताश्चापि हेतव इति</q> ॥



एवं स्थिते पूर्वपक्षभाष्यम्—“स्यादेतत् ; नैव शब्दस्यार्थेन सम्बन्धोऽस्ति,
कुतोऽस्य पौरुषेयतापौरुषेयता वा”—इत्यादि । तस्य तात्पर्यं व्याचष्टे—
**नित्यानिति** साधर्श्लोकेन ॥



शब्दार्थयोर्नित्यसम्बन्धाभ्युपगमेन स्वार्थे वक्त्रनपेक्षत्वात्—इत्यनेन हेतुना-
प्रामाण्यनिवृत्तिद्वारेण स्वतःप्रामाण्ये साधिते सिद्धान्तवादिना, पूर्वपक्षवादी शब्दा-


[1]: पदार्थपद. चौ. मु.

[2]: न. मा.

[3]: Omitted. तत्. मा.

<pb n="430"/>

मिथ्यात्वस्य निरासार्थं तत्परैर्नेष्यते द्वयम् ।  
नैव चास्त्यत्र सम्बन्धः कृतको वेति वक्ष्यते ॥ २० ॥  

असम्भवेन शेषाणां संश्लेषः परिशिष्यते ।  
[1]तस्मिन्नेव च सम्बन्धे प्रतीतिर्लौकिकी ध्रुवा ॥ २१ ॥  

तन्निषेधमतः प्राह न शब्दोऽर्थेन सङ्गतः ।  
तद्देशानन्तरादृष्टेर्विन्ध्यो हिमवता यथा ॥ २२ ॥  

एवमर्थो द्वयं वापि साधनीयमसङ्गतम् ।  

र्थयोः सम्बन्धाभावेन मिथ्यात्वमाह—“स्यादेतत् नैव”—इत्यादिना । एतदेव
विवृणोति—**सम्बन्ध इति** । शब्दार्थयोः सम्बन्धोऽस्ति, स च नित्यः—इत्युक्ते
“औत्पत्तिकस्तु” इत्यादिना सूत्रेण परः सम्बन्धाभावं समयं च प्रतिपादयती-
त्यर्थः । तत्रानन्तरेण—“स्यादेतत् नैव” इत्यादिना सम्बन्धाभावं प्रतिपादयति ;
“यदि प्रथमश्रुतो न प्रत्याययति, कृतकस्तर्हि शब्दार्थयोः सम्बन्धः” इत्यादिना
च व्यवहितेनाभ्युपगम्य सम्बन्धकृतकत्वं प्रतिपादयिष्यतीत्याह—**नैव चेति** ॥



“अथ स्यात् क्षुरमोदकशब्दोच्चारणे मुखस्य पाटनपूरणे स्याताम्”—
इत्यनेन संयोगलक्षणसम्बन्धं निराकरोति ; न चासौ मीमांसकेनाभ्युपगत इत्य-
सम्बद्धत्वमित्याशङ्क्याह—**असम्भवेनेति** सपादेन श्लोकेन । प्रथमश्रुतादर्थप्रत्यया-
भावेन स्वाभाविकसम्बन्धाभावाच्छब्दार्थयोश्च नित्यत्वेन कार्यकारणलक्षणसम्बन्धा-
भावाद् भिन्नयोस्तादात्म्याभावेन सम्बन्धोऽभ्युपगम्यमानः परिशेष्यात् संयोग
एवावतिष्ठते ; तत्रैव च लौकिकानां सम्बन्धप्रसिद्धिः । अतस्तस्यैव निषेधमाह
“क्षुर” इत्यादिनेत्यर्थः । एतदेव प्रयोगारूढं करोति—**न शब्दोऽर्थेनेति**
त्रिपाद्या । शब्दो धर्मी, अर्थेन न संयुज्यत इति साध्यो धर्मः, अर्थदेशानन्तर-
मदर्शनादिति हेतुः, विन्ध्यो हिमवता यथेति दृष्टान्तः ॥



ताभ्यामेव हेतुदृष्टान्ताभ्यां प्रतिज्ञाद्वयेन प्रयोगद्वयमाह—<q>एवमर्थो द्वयं
वापीति</q> । अर्थस्य शब्देन सह सम्बन्धो नास्ति, शब्ददेशानन्तरमदर्शनात् ।


[1]: अस्मिन्नेव.

<pb n="431"/>
क्षुरेत्यादि च सिध्यर्थं हेतोरुक्तमथापरः ॥ २३ ॥  

शक्तिरूपं गृहीत्वाह संश्लोषो यदि वार्यते ।  
सम्बन्धासिद्धसाध्यत्वमथ सम्बन्धमात्रकम् ॥ २४ ॥  

पितापुत्रादिसम्बन्धैरनैकान्तः प्रसज्यते ।  
एकभूम्यादिसम्बन्धाद् दृष्टान्ते साध्यहीनता ॥ २५ ॥  

वाच्यवाचकसम्बनधनिषेधे लोकबाधनम् ।  

द्वयोर्वा परस्परसंयोगो नास्ति, परस्परदेशानन्तरमदर्शनात् इति उभयत्रापि
“विन्ध्यो हिमवता यथा”—इति दृष्टान्तश्च । “क्षुर”—इत्यादिना तद्देशान-
न्तरमदर्शनात्—इत्यप्त्य हेतोः सिद्धतामाहेत्याह—<q>क्षुरेत्यादि च सिध्यर्थं
हेतोरुक्तमिति</q> । [1]शब्दार्थयोरेकत्र सद्भावेन मुखे एवार्थस्यापि सद्भावात् मोदक-
शब्दोच्चारणे सति [2]अर्थसंबन्धिनो मुखस्य पूरणं स्यादित्युक्तं भाष्ये । एवमवस्थिते
सिद्धान्तभाष्यम्—“उच्यचते—योऽत्र व्यपदेश्यः, तमेकं न व्यपदिशति भवान्
प्रत्याय्यस्य प्रत्यायकस्य च संज्ञासंज्ञिलक्षणसम्बन्धम्”—इति । तस्य वार्तिक-
कारस्तात्पर्यमाह—**अथापरः शक्तिरुपं गृहीत्वाहेति** । वाच्यवाचकशक्तिद्वयाभि-
प्रायेणाह वृत्तिकारः प्रत्याय्यस्य प्रत्यायकस्य च संज्ञासंज्ञिलक्षणसम्बन्धमिति ।
इदानीं पूर्वपक्षवादिप्रयुक्तस्यानुमानस्य प्रतिज्ञार्थं विकल्प्य दूषयितुमाह—<q>संश्लेषो
यदि वार्यत इति</q> सशेषेण सार्धेन श्लोकेन । शब्दार्थयोः संयोगनिषेधेऽपि सिद्ध-
साध्यता । सम्बन्धमात्रनिषेधे च सम्बद्धयोरपि पितापुत्रयोः स्वस्वामिननोश्च तद्दे-
शानन्तरमदर्शनादित्यस्य सद्भावादनैकान्तिकत्वम् । साध्यविकलता च दृष्टान्तस्य
हिमवद्विन्ध्योरप्येकभूमिलक्षणसम्बन्धसद्भावेनेत्यर्थः ॥



वाच्यवाचकसम्बन्धनिषेधेऽप्यनन्यथासिद्धार्थप्रत्ययान्यथानुपपत्त्यार्थापत्तिबाध
इत्याह—**वाच्यवाचकेति** । लोकशब्दोऽर्थापत्तिरेव कारणत्वेनोपलक्षिता वाच्य-
वाचकसम्बन्धाभावेन च प्रतिज्ञार्थोऽपि प्रतिपादयितुं न शक्यत इति वचन-


[1]: शब्दयोरेकत्र. मा.

[2]: गर्भसंबन्धिनो. मा.

<pb n="432"/>
विरोधश्च स्ववाक्येन न हि सम्बन्धवर्जितैः ॥ २६ ॥  

प्रतिज्ञार्थं पदैः शक्यः प्रतिपादयितुं परः ।  
अभिधानक्रियायां हि कर्मत्वं वाच्यसंश्रितम् ॥ २७ ॥  

शब्दानां करणत्वं वा कर्तृत्वं वा निरूपितम् ।  
प्रतित्तावुपादानात् साहित्ये च विवक्षिते ॥ २८ ॥  

[1]नियम्येते यदैकस्यां सम्बन्धः सोऽर्थशब्दयोः ।  
तत्र यद्यप्यसम्बन्धः [2]कारकाणां परस्परम् ॥ २९ ॥  

विरोध इत्याह—**विरोधश्चेति** । कथं वाच्यवाचकसम्बन्धाभावेन धर्मिधर्मप्रति-
पादकत्वमित्यर्थः ॥



किं पुनरिदं वाचकत्वम्, यन्निषेधे लोकबाधः स्ववचनविरोधश्चेत्युच्यते ?
यदि तावद्गमकत्वम्, धूमादेरपि वाचकत्वप्रसङ्गः । अथ शब्दावच्छिन्नगमकत्वम्,
विवक्षायामपि शब्दनिष्ठायां वाचकत्वप्रसङ्गः । नाप्यात्मसादृश्येन गमकत्वं वाचक-
त्वम्, द्वित्वस्यापि पादादौ वाचकत्वप्रसङ्गात् ; शब्दे तन्नास्तीत्यवाचकत्व-
प्रसङ्गादित्याशङ्क्याह—**अभिधानक्रियायामिति** । अभिधानक्रियायां हि यद-
भिधेयार्थसमवेतं कर्मत्वं तद्वाच्यत्वम् ; यदभिधायकशब्दसमवेतं करणत्वं कर्तृत्वं
वा तद्वाचकत्वमिति । नन्वर्थप्रतिपत्तिरभिधानक्रिया । [3]अर्थः प्रतिपत्तावुर्पादान-
मिति तस्याञ्च धूमादेरपि करणत्वेन वाचकत्वप्रसङ्गः । उच्यते ; रूपत्रयादिरहि-
तादनवगताद्वा या अर्थप्रतिपत्तिः साभिधानक्रियेत्यदोषः ॥



नन्वेवमपि शब्दार्थयोः सम्बन्धोऽनुपपन्न एव [4]कारकाणां परस्परसम्बन्धा-
भावेनेत्याशङ्क्याह—**प्रतिपत्ताविति** । एकस्यामभिधानक्रियायामुपादीयमानत्वात्
गोत्वगोशब्दयोस्तयैव तावत् प्रथमसम्बन्धः ; तत्सम्बन्धे च तयोः साहित्यमुपादी-
यमानमवगतत्वेन विवक्षितम् । तत उत्तरकालमरुणैंकहायन्यादिवत् परस्परनियमः ।
स एव चानयोः परस्परसम्बन्ध इत्याह—**तत्र यदीत्य**र्धत्रयेण ॥


[1]: नियम्यते यदेकस्यां.

[2]: अयं पादः मा. न वर्तते.

[3]: वत्यप्रतिपत्तावुपादानादिति तस्याश्च. चौ. मु.

[4]: कारणात्. मा.

<pb n="433"/>

तथापि [1]यत्क्रिया तस्यामुपकार्योपकारिता ।  
[2]स क्रियासङ्गतेः पश्चात् सम्बन्धः कीर्त्यते तयोः ॥ ३० ॥  

न [3]चाप्यत्राविनाभाव उपयोगीति साधितम् ।  
संज्ञेति गमकत्वं चेन्न तदङ्गमियं भवेत् ॥ ३१ ॥  

[4]गमयन्तीं श्रुतिं दृष्ट्वा कल्प्यते व्यवहारतः ।  
न चैषा गमयत्यर्थं सम्बन्धेऽनवधारिते ॥ ३२ ॥  

तस्माद् गमकता पश्चाद् धूमादेरिव जायते ।  
सानङ्गं तद्वदेव स्यान्नेयं धूमादिभिः समा ॥ ३३ ॥  

निरूपितेऽविनाभावे तत्र तत्कारिता ह्यसौ ।  
गमकत्वेन पूर्वं च तत्र नोत्पद्यते मतिः ॥ ३४ ॥  

एतस्यामभिधानक्रियायामुपकार्योपकारकभावेन सम्बद्धयोरर्थशब्दयोर्योऽयं
परस्परनियमः, स एव तयोः सम्बन्धः । साक्षात् सम्बन्धाभावेऽपि तस्यैव चार्थ-
प्रतिपत्तावङ्गत्वम् । अविनाभावस्तु विद्यमानोऽपि नार्थप्रतिपत्तावङ्गमित्युक्तम्
‘सम्बन्धं यं तु वक्ष्याम’ इति । तद् दर्शयति—**नेत्यर्धेन** ॥



अत्र चोदयति—**संज्ञेत्यादिना** सपादेन श्लोकद्वयेन । संयोगाविनाभाव-
कार्यकारणभावतादात्म्याभावे सति संज्ञासंज्ञिभावोऽभ्युपगम्यमानः पारिशेष्याद्
गम्यगमकभाव एवावशिष्यते । न च तस्यार्थप्रतिपत्तावङ्गत्वम्, अर्थप्रतिपत्तिलक्षण-
कार्यावसेयत्वात् । तदाह—गमयन्तीं श्रुतिं दृष्ट्वैवोत्तरकालं शब्दे गमकता प्रती-
यत इति । न च सम्बन्धमन्तरेण शब्दस्यार्थप्रतिपादकत्वम् । तत्राप्याह—**न चेति** ।
तस्मात् सम्बन्धान्तरनिमित्तार्थप्रतिपत्युत्तरकालं गमकत्वमवगम्यमानर्थप्रतिपत्ता-
वनङङ्गम् । तञ्च सम्बन्धान्तरं धूमादाविवान्वयव्यतिरेकाख्यम् । ततश्च तद्वदेवानु-
मानप्रसङ्गः । तत्र परिहारमाह—**नेयमि**त्यादिना न्यूनपादेन श्लोकत्रयेण ॥


[1]: या. क्रिया. मा.

[2]: सा. मा.

[3]: चात्राप्यविनाभाव. चौ. भु.

[4]: गमयन्ती हि दृष्टैषा. मा.

<pb n="434"/>

इह वाचकतायाः प्राङ् नाविनाभाविता मतिः ।  
[1]यदैव चेह सम्बन्धं वृद्धेभ्यः प्रतिपद्यते ॥ ३५ ॥  

तदैव गमकोऽस्यायमिति नान्यस्वरूपतः ।  
कथयन्ति क्वचित् तावद् बोद्धव्योऽस्मादयं त्विति ॥ ३६ ॥  

क्वचिद् वाचक इत्येवं वाच्योऽयमिति चोच्यते ।  
क्वचिदुच्चरिताच्छब्दाद् [2]दृष्ट्वार्थविषयां क्रियाम् ॥ ३७ ॥  

केषांचित् तत्र बोद्धृत्वमनुमानात् [3]प्रकल्प्यते ।  
एतेनास्माद् यतः शब्दादर्थोऽयमवधारितः ॥ ३८ ॥  

तेन नूनमिमौ सिद्धौ [4]वाच्यवाचकशक्तिकौ ।  
इत्थं वाचकता सिद्धा [5]सङ्कीर्णार्था ततः परम् ॥ ३९ ॥  

अन्वयव्यतिरेकाभ्यां निष्कृष्टेऽर्थे नियम्यते ।  

युक्तं धूमादौ गमकत्वस्यार्थप्रतिपत्तावनङ्गत्वम् ; अविनाभावनिमित्तार्थप्रति-
पत्त्युत्तरकालावसेयत्वात् ; शब्दार्थयोस्तु गम्यगमकतां वृद्धेभ्यः प्रतिपद्यत इति
तस्यैवार्थप्रतिपत्तावङ्गत्वम् ; न हि तत्रार्थप्रतिपत्तेः पूर्वं धूमादाविवाविनाभावाव-
गतिः, ततोऽर्थप्रतिपत्ति, ततः पश्चाद् गमकत्वावगतिरिति कथं पुनरर्थप्रतिपत्तेः
पूर्वं वृद्धेभ्यो गम्यगमकभावः प्रतिपद्यते इत्याशङ्क्य त्रिप्रकारतां दर्शयति—
**कथयन्ती**त्यादिना श्लोकत्रयेण । क्वचित् तावदेवं कथयन्ति—गोशब्देन गोत्व-
लक्षणोऽर्थोऽवगन्तव्यः, क्वचिदेवम्—गोशब्दो गोत्वस्य वाचकः गोत्वं च
गोशब्दस्य वाच्यम्—इति । क्वचित्तु कञ्चित् कश्चिदाह—गामानय—इति ;
ततस्तेन शाबलेयादिकमर्थमानीयमानमुपलभ्य पार्श्वस्थोऽर्थापत्त्यवं प्रतिपद्यते—
गोशब्दादनेनायमर्थः [6]प्रतिपन्नः ; तस्मादनयोर्वाच्यवाचकभावः—इति ॥



ननु गोत्वसत्ताद्रव्यगुणादिसंसृष्ट श/?/लेयमानीयमानमुपलभ्य कथमर्थापत्त्या
गोशब्दस्य गोत्ववाचकत्वं प्रतिपद्यत इत्याशङ्क्याह—**इत्थं वाचकतेति** ॥


[1]: सदैव. मा.

[2]: दृष्टार्थ. भा.

[3]: प्रतीयते. चौ. मु.

[4]: लोके वाचकशक्तिकौ. चौ. मु.

[5]: सङ्कीर्णापि.

[6]: प्रतिपन्नः इति. मा.

<pb n="435"/>
बहुजातिगुणद्रव्यकर्म [1]भेदावलम्बनान् ॥ ४० ॥  

[2]प्रत्ययान् सहसा जातान् श्रौतलाक्षणिकात्मकान् ।  
न लोकः कारणाभावान्निर्द्धारयितुमिच्छति ॥ ४१ ॥  

बलाबलादिसिध्यर्थं वाक्यज्ञास्तु विविञ्चते ।  
[3]कक्ष्यान्तरितसामान्यविशेषेषु हि दुर्बलः ॥ ४२ ॥  

सामान्यवचनः शब्दो जायते लक्षणाबलात् ।  
तेनावश्यं विवेक्तव्यं शब्देन कियदुच्यते ॥ ४३ ॥  

कियद्वा नित्यसम्बन्धादभिधेयेन लक्ष्यते ।  
तत्र प्रयोगबाहुल्यात् [4]तद्विशेषेप्वसत्स्वपि ॥ ४४ ॥  

यद्यपि संसृष्टस्यानयनम्, तथापि वक्ष्यमाणाभ्यामन्वयव्यतिरेकाभ्यां नियत
[5]एवार्थे वाचकत्वमवगम्यते । एतदेव विवृणोति—**बह्विति** श्लोकद्वयेन ॥



यद्यपि गोशब्दोच्चारणे गोत्वसत्ताव्यक्तिगुणादयोऽर्थाः प्रतीयन्ते ; न च
तन्निर्धारणे लोकस्य प्रयोजनम्—अयं वाच्यः, अयं गम्यमानः—इति ; तथापि
सामान्यविशेषशास्त्रयोर्बलाबलादिप्रसिध्यर्थं मीमांसकास्तर्केण विविक्तं कुर्वन्ति—
गोत्वमेव वाच्यम्, सत्तादयस्त्वभिधेयाविनाभावेन लक्ष्यमाणगुणयोगेन वा
प्रतीयन्ते—इति न च लौकिकविरुद्धता तर्कस्य, प्रतीतिमात्रव्यवहारित्वाल्लोकस्य ।
पुनरत्र सामान्यमात्रवाच्यत्वे सामान्यशास्त्रस्य व्यक्तिशास्त्राद् दुर्बलत्वमित्याह—
**कक्ष्यान्तरितेति** । सामान्यविशेषशब्देनात्र व्यक्तयोऽभिधीयन्ते । यतश्चोक्तप्रका-
रेण सप्रयोजनोऽयमन्वयव्यतिरेकावसेयो विवेकः तेनः कर्तव्य इत्याह—<q>तेनावश्यं
विवेक्तव्यमिति</q> ॥



तावन्ययव्यतिरेकौ दर्शयति—**तत्र प्रयोगबाहुल्यादिति** । यत्र यत्र गोत्वं
तत्र तत्र प्रयोगाद् बाहुलेयाभावेऽपि शाबलेये प्रयोगात् सत्तादिसमन्वितेऽपि


[1]: भेदावलम्बनात्. मा.
भेदावलम्बिन. चौ. मु.

[2]: प्रत्ययात्सहसा जाता
श्रौतलाक्षणिकात्मकात्. चौ. मु.

[3]: कक्षान्तरित. चौ. मु.

[4]: तत्प्रयोगेषु. चौ. बु.

[5]: एवार्थो. मा.

<pb n="436"/>

प्रयोगात् परसामान्ये सति चाप्यप्रयोगतः ।  
[1]सास्नाद्युत्पन्नसम्बन्धगोत्वमात्रस्य वाचकः ॥ ४५ ॥  

गोशब्द इति विज्ञानमन्वयव्यतिरेकजम् ।  
तस्माद् गमकतैवादावभिधायकता पुनः ॥ ४६ ॥  

तन्निमित्तेति सम्बन्धः संज्ञासंज्ञित्वलक्षणः ।  
[2]सम्बन्धनियमोऽयन्तु याविनाभावितोच्यते ॥ ४७ ॥  

सम्बन्धग्रहणात् पूर्वं यस्मान्न गमयत्यतः ।  
गवादेर्नाभिधाशक्तिर्देवदत्तपदे यथा ॥ ४८ ॥  

यथैव गमकः शब्दो व्यवहारात् प्रतीयते ।  
तथैव शक्तिविज्ञानं तस्योपायोऽवगम्यते ॥ ४९ ॥  

महिष्यादावप्रयोगादन्वयव्यतिरेकबलेनेदृशं विज्ञानमुपजायते—गोत्वस्यायं वाचको
गोशब्दः—इति ॥



उपसंहरति—**तस्मादिति** । तस्मादर्थप्रतिपत्तेः पूर्वमर्थापत्त्या वाचकत्वमेव
प्रतीयते ; ततस्तन्निमित्तमेव गमकत्वविशेषाभिधायकत्वमुत्तरकालमवगम्यत इति
सिद्धः [3]शक्तिद्वयलक्षणः सम्बन्धः । अविनाभावस्तु तस्यैव नियामक इत्युक्त-
मित्याह—**सम्बन्धनियम इति** ॥



एवमवस्थिते पूर्वपक्षभाष्यमाह—“यदि प्रत्यायकः शब्दः, प्रथमश्रुतः किं
न प्रत्याययति”—इति । तदनेनोपक्षिप्तं प्रयोगमाह—**सम्बन्धग्रहणादिति** ।
गोशब्दो धर्मी, गोत्वं प्रति तस्य वाचिका शक्तिर्नास्तीति साध्यो धर्मः, सम्बन्ध-
ग्रहणात् पूर्वमप्रतिपादकत्वादिति हेतुः, देवदत्तपदवदिति दृष्टान्तः ॥



अत्र सिद्धान्तभाष्यम्—“सर्वत्र नो दर्शनं प्रमाणम् ; प्रत्यायक इति हि
प्रत्ययं दृष्ट्वावगच्छामः, न प्रथमश्रुत इति प्रथमश्रवणे प्रत्ययमदृष्ट्वा ; यावत्कृत्वः
श्रुतेन इयं संज्ञा इत्यवधारितं भवति, तावत्कृत्वः श्रुतादर्थावसायः”—इति ।
तद्व्याचष्टे—**यथैव गमक इति** । गोशब्दस्य हि शक्तिद्वयनियमसम्बन्धबलेनार्थं


[1]: सास्नाद्येकार्थसंबन्धि. चौ. मु.

[2]: संबन्धनियमे. यत्तु. मा.

[3]: शक्तिद्वयविलक्षणः. मा.

<pb n="437"/>

स्वरूपग्रहणं चास्य यथा व्याप्रियते फले ।  
[1]तथा संबन्धविज्ञानं नाशक्तिस्तत्कृता भवेत् ॥ ५० ॥  

यत्साधकतमत्वेन कस्यचित् किञ्चिदुच्यते ।  
तस्यानुग्राहकापेक्षा न स्वशक्तिविघातिनी ॥ ५१ ॥  

न हि तत् कारणं लोके वेदे वा किञ्चिदीदृशम् ।  
इतिकर्तव्यतासाध्ये यस्य नानुग्रहेऽर्थिता ॥ ५२ ॥  

प्रत्यात्मनियतत्वाच्च [2]तयैव करणं भवेत् ।  
बाह्यान्तरविभागेन क्वचित् स्याद्वा [3]विभाषया ॥ ५३ ॥  

प्रतिपादयतस्तज्ज्ञानमितिकर्तव्यता यथा धूमस्याविनाभावज्ञानम् । न च करण-
स्येतिकर्तव्यतापेक्षायामशक्तत्वमित्यर्थः ॥



अत्रैव दृष्टान्तमाह—**स्वरूपग्रहणमिति** । यथा स्वरूपग्रहणापेक्षायां
शब्दस्यार्थप्रतिपत्तिलक्षणे फले शक्तिविघातो नास्ति तथा[4] सम्बन्धग्रहणापेक्षा-
यामित्यर्थः ॥



अपि च, अभिधानक्रियायां कारकत्वं वाचकत्वम् ; तस्य च संबन्धग्रहण-
स्वरूपग्रहणलक्षणे[5]तिकर्तव्यताद्यनुग्राहकापेक्षा न कारणशक्तिविघातं करोतीत्याह—
**यत्साधकतमत्वेनेति** ॥



न चैतदभिनवं यच्छब्दे ; यतो वैदिका आग्नेयादयो लौकिकाश्चक्षुरादयः
स्वक्रियायामितिकर्तव्यतापेक्षाः । तदाह—**न हि तत् कारणमिति** ॥



एवं तावत् वैदिकलौकिककारणानुग्राहिणीं प्रयाजादिदृढमुष्टिलक्षणमिति-
कर्तव्यतामभिधायेदानीं करणस्वरूपोपपादिकामाह—**प्रत्यात्मनियतत्वाच्चेति** ।
काष्ठानां हि पाकप्रवृत्तौ ज्वालादयोऽवान्तरव्यापारलक्षणाः प्रतिकारकं च नियताः
कारणादीनामुत्पादकाः । ननु रूपप्रतिपत्तिलक्षणायां क्रियायामिन्द्रियालोकसमन-


[1]: यथा. मा.

[2]: यथैव. चौ. मु.

[3]: विवक्षया. चौ. मु.

[4]: यथा. मा.

[5]: इतिकर्तव्यतापेक्षाद्यग्राहिका. मा.

<pb n="438"/>

उद्विग्नो [1]ह्यन्धकारेण कश्चिदेवं ब्रवीत्यपि ।  
किं चक्षुषा ममैतेन दृष्टं दीपेन यन्मया ॥ ५४ ॥  

[2]नित्यवृत्तौ तु नान्धानां दृष्टिर्दीपशतैरपि ।  
रूपादिदर्शने यस्मात् तस्माच्चक्षुः प्रकाशकम् ॥ ५५ ॥  

शरीरात्ममनोयोगादसाधारणताबलात् ।  
विज्ञानासत्तिभावाच्च चक्षुः कारणमिष्यते ॥ ५६ ॥  

तथैवेहापि सम्बन्धज्ञानमङ्गं प्रसिद्धितः ।  

स्कत्वादीनां समाने तद्भावभावित्वे कथमिन्द्रियस्यैव करणत्वम्, आलोकादीनां तु
करणानुग्राहकत्वमित्याशङ्क्याह—**उद्विग्नो हीति** ॥



साधकतमं करणम् ; तमबर्थश्चातिशयः ; अन्धकारोद्विग्नश्चालोकस्यैव
साधकतमत्वं विवक्षति ; तदा चक्षुरादेरालोकं प्रत्यनुग्राहकत्वम् । विवक्षावशेनैत-
दुक्तम् । परमार्थतस्तु चक्षुरिन्द्रियस्यैव रूपप्रतिपत्तौ करणत्वम् ; आलोकस्यानु-
ग्राहकत्वम् ; अन्धस्य प्रदीपसमवधानेऽपि रूपाद्यप्रतिपत्तेः ।



ननु यदि शक्तः किमित्यपेक्षते ? अपेक्षते चेदपेक्ष्यमाणस्यैव शक्तत्वमु-
भयोर्वा । [3]सहकारिकारणसमवधानं शक्तिः । उच्यते—यथा रूपप्रतिपत्ता-
विन्द्रियस्यालोकसहितस्य आलोकस्य वेन्द्रियसहितस्य उभयोर्वा शक्तत्वम्, एवं
शब्दस्य वा सम्बन्धग्रहणसहितस्य सम्बन्धग्रहणस्य वा शब्दसहितस्य उभयोर्वा
शक्तत्वमित्यदोषः ॥



अधुना “बाह्यान्तरविभागेन” इति यदुक्तम्, तद्विवृणोति—**शरीरेति** ॥



शरीरसम्बद्धात्मसमवेते रूपज्ञाने आलोकापेक्षया चक्षुरिन्द्रियस्यैव प्रत्यासत्तेः
साधकतमत्वेन करणत्वम् ; असाधारण्येन च [4]संयोगापेक्षुया तस्य रूपरसज्ञान
साधारणत्वात् ; दार्ष्टान्तिके योजयितुमाह—**तथैवेहापीति** ॥


[1]: ह्यन्यकारेण. मा.

[2]: इत्यनिवृत्तौ तु नान्धादीनां
दृष्टि दीपशतैरपि. मा.

[3]: सहकारिकारणसमवधानं वा
शक्तिः. मा.

[4]: संस्कारापेक्षया. मा.

<pb n="439"/>
गौरवात् करणत्वेन मतं चेत् केन वार्यते ॥ ५७ ॥  

यथा चक्षुरितीदन्तु व्यभिचारित्वमुच्यते ।  
देवदत्तेऽपि चाव्यक्तां शक्तिमिच्छन्ति युक्तितः ॥ ५८ ॥  

[1]प्रकाशेऽवस्थिते वाह्ये नान्धे रूपं प्रतीयते ।  
फलानन्तर्यतश्चापि चक्षुः करणमिष्यते ॥ ५९ ॥  

पुरुषाधीनविज्ञानस्तेभ्यः प्रागनिरूपितः ।  
यः संज्ञासंज्ञिसम्बन्धः स [2]चेष्टश्चेद् ध्रुवं कृतः ॥ ६० ॥  

भिन्नदेशाद्यधिष्ठानाद् यथा रज्जुघटादिषु ।  

अथ विवक्षावशेनालोकवत् सम्बन्धग्रहणस्यैव करणत्वम्, शब्दस्तु
तदनुग्राहक इति; भवतु नाम न कश्चिद् दोष इत्याह—**गौरवादिति** ॥



“यथा चक्षुर्द्रष्टृ न बाह्येन प्रकाशेन विना”—इति भाष्यम् । तद्
व्याचष्टे—**यथा चक्षुरितीदमिति** । यत् सापेक्षत्वेनाशक्तत्वमुक्तम् तस्य चक्षुरा-
दावालोकापेक्षायामनैकान्तिकत्वमित्यर्थः ॥



“देवदत्तपदे यथा”—इति दृष्टान्तत्वेन दत्तम् ; तस्य साध्यविकल-
तामाह—**देवदत्तेऽपीति** । देवदत्तपदस्यार्थप्रतिपादिका शक्तिः कैश्चिदिष्यते ।
युक्तिं चाहुः, यस्माद् देवदत्तशब्द उच्चारिते न विद्मः कस्यार्थस्यायं वाचक इति ॥



एवमवस्थिते पूर्वपक्षभाष्यम्—“यदि प्रथमश्रुतो न प्रत्याययति, कृतक-
स्तर्हि शब्दस्यार्थेन सम्बन्धः”—इति । तद् व्याचष्टे—**पुरुषाधीनविज्ञान इति** ।



संज्ञासंज्ञिसम्बन्धो हि पुरुषान्वयव्यतिरेकानुविवायित्वात् पुरुषकार्यः समय
एव । स चासौ नित्यस्यैवाभिव्यञ्जकः । अभ्युपगम्यापि तं समयाभ्युपगमे-
नैवार्थप्रतिपत्तेः किमन्तर्गडुनानेन ? तदभावे समयमात्रादर्थप्रतिपत्तिर्न स्यात् ।
यत्र यत्र च संकेत्यते गोशब्दः तत्र तत्र प्रतिज्ञां न जनयति । “मुखे हि शब्द-
मुपलभामहे, भूमावर्थम्”—इति भाष्यम् । तद्व्याचष्टे—<q>भिन्नदेशाद्यधि-
ष्ठानादिति</q> ॥


[1]: अयं श्लोको मा. न दृश्यते ;
न वा अत्र व्याख्यातः ॥

[2]: चेष्टश्चे.... ...व कुत. मा.

<pb n="440"/>
समं नास्त्यनयोः किञ्चित् तेनासङ्गतता स्वतः ॥ ६१ ॥  

<TRAILER>इति चित्राक्षेपवादः[1]</TRAILER>

रज्जुघटयोरिव भिन्नत्वेन व्यपदेशभेदेन कृतकः शब्दार्थयोः सम्बन्धः ।
पुरुषाभावेन च वेदे समयाभावाच्चोदनैव प्रमाणमिति प्रतिज्ञानं समञ्जसम् ॥


<trailer>इति भट्टोम्बेकविरचितायां तात्पर्यटीकायां
चित्राक्षेपः समाप्तः</trailer>
[1]: अत्र इति संबन्धाक्षेपवादः इति. चौ. मु. वर्तते.

<pb n="441"/>

## अथ स्फोटवादः

आधारात्मनि विज्ञाते सुखमाधेयबोधनम् ।  
तस्यैव तावत् प्रस्तावादथ गौरित्यतोऽब्रवीत् ॥ १ ॥  

एवमवस्थिते सिद्धान्तवादी प्रस्नपूर्वकं शब्दार्थयोर्निरूपणं करोति । “अथ
गौरित्यत्र कः शब्दः”—इत्यनन्तरेण शब्दनिरूपणम् ; “अथ गौरित्यस्य शब्दस्य
कोऽर्थः”—इत्यनेन चार्थनिरूपणम् । तत्र सम्बन्धाक्षेपानन्तरं तत्परिहारावसरे
शब्दार्थयोर्निरूपणमसम्बद्ध[1]माशङ्क्य वार्तिककारः सम्बद्धत्वं दर्शयितुमाह—<q>आधा-
रात्मनी</q>त्यर्धेन । शब्दार्थसम्बन्धस्य हि शब्दार्थौ सम्बन्धिनावाधारौ . तत्राधार-
निरूपणद्वारेणाधेयनिरूपणमेवेदं द्रष्टव्यमित्यर्थः । तत्रापि शब्दपूर्वकत्वादर्थप्रति-
पत्तेः प्रथमं शब्दाख्यमेव सम्बन्धिनं निरूपयतीत्याह—**तस्यैव तावदि**त्यर्धेन ॥



अत्रानुपासितगुरवश्चोदयन्ति—अथ गौः—इति कस्यायं प्रश्नः ? न
तावत् पूर्वपक्षवादिनः, तस्य सम्बन्धाक्षेपानन्तरं तत्प्रश्नानुपपत्तेः । नापि सिद्धान्त-
वादिनः ; तस्यापि सम्बन्धाक्षेपानन्तरं तत्प्रतिसमाधानावसरे [2]सम्बन्धिप्रश्नानु-
पपत्तेः । “गकारौकार” इत्यादि चोत्तरभाष्यं स्वप्रश्नानन्तरमसम्बद्धमेव स्यात् ।
यदपि वार्तिककारेणोक्तम्—



“आधारात्मनि विज्ञाते सुखमाधेयबोधनम् ।  
तस्यैव तावत् प्रस्तावादथ गौरित्यतोऽब्रवीत् ॥” इति  

तदपि यदि तावत् पूर्वपक्षवादी, ततोऽनुपपन्नम्, तेनाधारनिरूपणात् पूर्वमाधेयस्य
निरूपितत्वात्—“यदि प्रथमश्रुतो न प्रत्याययति”—इत्यादिना । अथ सिद्धान्त-
वादी, तर्हि सिद्धान्तवादिप्रश्नोऽयम् ; तत्रेदमनुपपन्नम्—कः स्वयमुत्तरं तेभ्यो
दद्यात्—इति पूर्वपक्षवादिप्रश्नोऽयमिति दर्शयिष्यति । अपि च, सिद्धान्तवादि-
नोऽपि नित्यत्वेन सम्बन्धिनिरूपणं सम्बन्धनित्यत्वप्रतिपत्तावुपयुज्यते । तत्र स्फोट-
निषेधेन वर्णत्रयात्मकत्वेन सम्बन्धिनिरूपणमसम्बद्धम्, स्फोटाख्येऽपि सम्बन्धिनि
तन्नित्यत्वाभ्युपगमेन सम्बन्धनित्यत्वोपपत्तेः । तस्मादालूनविशीर्णोऽयं सह [3]विवरणेन
भाष्यग्रन्थः ॥


[1]: निरूपणसंबन्धं. मा.

[2]: सम्बन्धप्रश्नानुपपत्तेः. मा.

[3]: Does he mean the. वार्तिक ?

<pb n="442"/>

प्रत्यक्षेऽपि विसंवादो येषां कः स्वयमुत्तरम् ।  
तेभ्यो दद्यादिति ज्ञात्वा वृद्धानां मतमब्रवीत् ॥ २ ॥  

अत्र समाधिः—सिद्धान्तवादिन एवायं प्रश्नः [1]स हि सम्बन्धाक्षेपानन्तरं
स्फोटात्मकसम्बन्धिनिषेधेन वर्णात्मकसंबन्ध्यवधारणरूपः । अथ गौः—इत्यत्र
भवतः सम्बन्धी कः [3]शब्दोऽभिमतः, यस्यार्थेन सह सम्बन्धाभावं मन्यसे ? यदि
वर्णयत्रातिरेकेण स्फोटाख्यः सम्बन्ध्यभ्युपगम्यते, ततस्तस्य वर्णत्रयातिरेकेण विधि-
मुख्येन बुद्धावप्रतिभासमानत्वेनाभावादर्शेन सह सम्बन्धो न नित्यो नापि सामयिकः
स्यात् । नाप्यर्थप्रतिपत्तिलक्षणकार्यावगतस्य सम्बन्धावगतिः, अप्रतिपन्ने तस्मिन्न-
स्याभावेनेतरेतराश्रयप्रसङ्गात् । भावे वा वाक्यस्फोटापेक्षया पदस्फोटस्यासत्यत्वेन
सम्बन्धसत्यता न स्यात् । वर्णत्रयात्मके तु सम्बन्धिनि विधिमुखेनावधारिते
तस्यार्थेन सह स्वरूपेण सत्यत्वेन च सम्बन्धग्रहणं शक्यम्, वाक्यार्थवत् पदार्थ-
योरपि सत्यत्वादित्यभिप्रायः । वक्ष्यति च—



“कार्याणि वाक्यावयवाश्रयाणि  
सत्यानि कर्तुं कृत एष यत्नः”—इति ॥  

[4]तस्मात्—“अथ गौः” इति भाष्यं, आधारात्मनि—इति वार्तिकं द्वयमप्युपपन्नम् ।
“गकारौकारविसर्जनीयाः” इति भाष्यम्; तस्य [5]स्वगतत्वेनोपवर्षग्रहणमसम्बद्धमा-
शङ्क्य व्याचष्टे—**प्रत्यक्षेऽपीति** । प्रतीयमाननबाधितकल्पं वर्णत्रयमुत्सृज्य विधिमुखेन
कार्यमुखेन वा प्रतिभासमानस्य निष्प्रयोजनस्य स्वप्रक्रिययाभ्युपगमो येषामनोधोपह-
तानाम्, कः स्वयमुत्तरं तेभ्यो दद्यादिति [6]पर्यालोच्योपवर्षग्रहणं भाष्ये । “ते च
श्रोत्रग्रहणाः”—इत्यादि भाष्यम् । तस्यायमर्थः—श्रोत्रग्राह्ये वस्तुनि लोके शब्द-
शब्दः प्रयुज्यते । [7]गकारादय एव च—गौः—इत्येतस्मिन् विज्ञाने श्रौत्रे वर्णत्रय-
विधिमुखेन सम्बन्धिनिरूपणं प्रक्रान्तम्—गौः—इत्येतस्मिन् विज्ञाने श्रौत्रे वर्णत्रय-
व्यतिरेकेणार्थान्तरावभासोऽस्ति, उत न—इति । नास्ति—इति सिद्धान्तितम्—
“ते च श्रोत्रग्रहणाः”—इति । तीर्थान्तरे तु कार्यमुखेन सम्बन्धिनिरूपणं कृतम्—


[1]: न हि सम्बन्धापेक्षानन्तरम्. मा.

[2]: अयं वाक्यभागः अधस्तात् “कृत एष यत्रः” इति इत्यतः परं मा. वर्तते.

[3]: शब्दामिमतः मा.

[4]: इतः पूर्वं मा. स्फोटात्मक...अवधारणरूपः इति वाक्यभागः दृश्यते, यथोपरिनिर्दिष्टम्.

[5]: स्वमतत्वेनापकर्षग्रहणसम्बद्धमाशङ्क्य. मा.

[6]: पर्यालोच्योपपन्नग्रहणं. मा.

[7]: गकारादयद. मा.

<pb n="443"/>

तत्रार्थप्रत्ययद्वारं कृतं शब्दनिरूपणम् ।  
यैरासतां तु ते तावत् प्रत्यक्षेण ‘निरूप्यते ॥ ३ ॥  

प्रत्यक्षं नासमर्थं नस्तेन चार्थेऽवधारिते ।  
न हेतुर्बलवानन्यः [1]परीक्ष्येत यतस्ततः ॥ ४ ॥  

तस्माच्छ्रोत्रपरिच्छिन्नो यद्यर्थं गमयेन्न वा ।  
सर्वथा तस्य शब्दत्वं लोकसिद्धं न हीयते ॥ ५ ॥  

अथ गौः—इत्येतस्मिन् विज्ञाने श्रौत्रे बहवोऽर्थाः प्रतिभासन्ते ; तत्र कस्तेषा
शब्दः ?—इत्युपक्रम्य—“येनोच्चरितेनार्थप्रत्ययो भवति, स शब्दः”—इत्युप-
संहृतम् । तत्र वार्तिककारः कार्यनिरूपणद्वारेण सम्बन्धिनिरूपणपरित्यागेन
विधिमुखेन यत् सम्बन्धिनिरूपणं कृतं भाष्ये, तत्र कारणमाह—<q>तत्रार्थप्रत्यय-
द्वारमिति</q> । गौः—इत्येतस्मिन्नक्षजे ज्ञाने वर्णयत्रातिरेकेण यदि तत् प्रकाशत एव,
ततो व्यर्थं कार्यमुखेन तन्निरूपणम् । अथ न प्रकाशते, ततः सम्बन्धग्रहणा-
भावेन कुतस्ततोऽर्थावगतिः ? नापि कार्यमुखेनैवावगतस्य सम्बन्धग्रहणम्, इतरे-
तराश्रयात् ; अवगम्यमानं हि सम्बन्धबलेन तदर्थप्रतिपत्तिलक्षणं कार्यं करोति ।
तस्माद् विधिमुखेनैव गमकनिरूपणं कर्तव्यम् ; यतोऽवगतस्य सम्बन्धग्रहणबलेन
गमकंत्वम्, नान्यथा । कार्यमुखेन तु गमकनिरूपणं कारणचर्चावदुपेक्षणीयम् ।



एवं सत्यपि यदि प्रत्यक्षग्रहणयोग्यः स न भवेत्, ततः कार्यमुखेन
कल्प्येतापि । न त्वेतदस्तीत्याह—**प्रत्यक्षं नासमर्थं न इति** । तत्र यदि-गौः-
इत्यक्षजे विज्ञाने वर्णत्रयव्यतिरेकेणार्थान्तरमवभासत एव, ततो व्यर्थं कार्यमुखेन
परिकल्पनमित्याह—**तेन चार्थ इति** त्रिपाद्या ॥



उपसंहरति—**तस्मादिति** । तस्माच्छ्रोत्रगृहीतस्य गकारादित्रयस्य यद्यर्थ-
प्रतिपादकत्वं वक्ष्यमाणेन न्यायेन—“पूर्ववर्णजनितसंस्कारविशिष्टोऽन्त्यो वर्णः”-
इत्यनेन, ततः शब्दकृतेयमर्थप्रतिपत्तिर्भविष्यति । अथापि नास्ति, तथापि शब्द-
शब्दप्रयोगाद् गकारादित्रयस्यैव शब्दत्वमित्यर्थः ॥


[1]: परीक्ष्यते. चौ. मु.

<pb n="444"/>

यदि त्वर्थगतौ शक्तिर्न स्यादस्य ततः पुनः ।  
वस्त्वन्तरं प्रकल्प्येत विना शब्दप्रसिद्धितः ॥ ६ ॥  

अग्न्यादीन् गमयन्तोऽपि शब्दा धूमादयो न हि ।  
न [1]चाप्रत्यायकत्वात् स्यादेकवर्णेष्वशब्दता ॥ ७ ॥  

न च प्रागर्थविज्ञानाच्छ्रोत्रग्राह्ये[2]ष्वशब्दधीः ।  
न चार्थज्ञानतः पश्चादश्रौत्रेष्व[3]पि शब्दता ॥ ८ ॥  

परस्परानपेक्षाश्च [4]श्रौत्रबुध्या स्वरूपतः ।  

यदि तु वर्णत्रयस्यार्थप्रतिपादकत्वं प्रत्येकं संभूय युगपत् क्रमेण वा नोप-
पद्यते वक्ष्यमाणेन न्यायेन—“यद्यर्थप्रत्ययो नोपपद्यते”—इत्यादिना, ततोऽर्थ-
प्रतिपत्त्यन्यथानुपपत्त्या अभ्युपगम्यवादेन कल्पना ; न तु तस्य शब्दत्वम्,
शब्दशब्दप्रयोगाभावादित्याह—**यदि त्वर्थगताविति** ॥



अपि च, “येनोच्चरितेनार्थप्रतिपत्तिर्भविष्यति, स शब्द”—इत्यस्य
कोऽर्थः ? यदि तावद् गौः—इति श्रौत्रविज्ञानप्रतिभासनिरपेक्षमर्थप्रतिपत्तिहेतु-
त्वमेव केवलं स्फोटस्य शब्दत्वे कारणम्, ततो धूमादेरपि शब्दत्वप्रसङ्ग इत्याह
—**अग्न्यादीनि**त्यर्धेन । अथ—गौः इत्यस्मिन् विज्ञाने श्रौत्रे बहूनां प्रतिभास-
मानानां यस्यार्थप्रतिपत्तिहेतुत्वम्, स शब्द इति, ततः गौः इत्येकस्मिन् पदे
एकैकस्य वर्णस्फोटस्य तन्नास्तीति शब्दत्वं न स्यादित्याह—**न चाप्रत्यायकत्वमि**-
त्यर्धेन ॥



तथैकस्यैव पदस्फोटस्य सम्बन्धग्रहणानुरोधेन शब्दत्वमशब्दत्वं च प्राप्नोती-
त्याह—**न च प्रागार्थविज्ञानादि**त्यर्धेन । अथ [5]श्रौत्रज्ञानप्रतिभासितैव शब्दत्वे
कारणम्, नार्थप्रतीतिहेतुत्वम् ; पदस्फोटस्यापि तर्हि [6]श्रौत्रविज्ञानप्रतिभासाभावेन
सत्यप्यर्थप्रतीतिहेतुत्वे शब्दत्वं स्यादित्याह—**न चार्थज्ञानत** इत्यर्धेन ॥



कथं पुनरश्रौत्रत्वं पदस्फोटस्येत्याशङ्क्याह—**परस्परेति** । पूर्वशब्देनात्र
कारणत्वेन परपरिकल्पिता गकारपरमाणव उच्यन्ते । परशब्देनापि [7]परपरि-


[1]: वाप्रत्यायकत्वात्. चौ. मु.

[2]: श्रोत्रग्राह्ये न. चौ. मु.

[3]: अश्रौत्रेऽपि.च. चौ. मु.

[4]: श्रोत्रबुद्ध्या. चौ. मु.

[5]: श्रोत्रज्ञान. मा.

[6]: श्रोत्रविज्ञान. मा.

[7]: परपरिकल्पितमभिव्यङ्ग्यं स्फोटं. मा.

<pb n="445"/>
वर्णा एवावगम्यन्ते न [1]पूर्वपरवस्तुनी ॥ ९ ॥  

अल्पीयसापि यत्रेन [2]शब्द उच्चरिते मतिः ।  
यदि वा नैव गृह्णाति वर्णं वा सकलं स्फुटम् ॥ १० ॥  

पृथङ् [3]नैवोपलभ्यन्ते वर्णस्यावयवाः क्वचित् ।  
न च वर्णेष्वनुस्यूता दृश्यन्ते तन्तुवत् पटे ॥ ११ ॥  

तेषामनुपलब्धेश्च न ज्ञाता लिङ्गसङ्गतिः ।  
नागमस्तत्परश्चास्ति नादृष्टे चोपमा क्वचित् ॥ १२ ॥  

कल्पितोऽभिव्यङ्ग्यः स्फोटः गत्वादिकार्यं च गोशब्दावयव्या[4]ख्यमभिधीयन्ते ।
एतदुक्तं भवति-गौः—इत्येतस्मिन् विज्ञाने परस्परानपेक्षं पूर्वापरशून्यं गकारादि-
त्रयमवभासते—इति । सत्यपि च गोत्वप्रतिपत्तौ परस्परसापेक्षत्वे परपरिकल्पित-
गोशब्दावयव्यपेक्षयानपेक्षत्वमुच्यते ; अथवा सम्बन्धग्रहणात् पूर्वमर्थप्रतीत्यभावेऽपि
तद्भावेन परस्परानपेक्षत्वमस्त्येव ॥



तत्र पूर्वं [5]गकारावयवनिराकरणप्रतिज्ञां तावत् साधयितुमाह—<q>अल्पीय-
सापीति</q> । सावयवस्य हि [6]पटादेः सकलप्रतिपत्त्यप्रतिपत्तिव्यतिरेकेणापि विकल-
प्रतीतिर्दृष्टा । गकारस्य तु नैव ग्रहणम्, सकलस्य वा ग्रहणम् ; न तु पटवत्
विकलस्येत्यर्थः ॥



अपि च, सावयवस्य हि पटादेस्तन्त्वादयोऽनारब्धकार्याश्च प्रतीयन्ते ।
न तु तथा वर्णावयवानामुपलब्धिरित्याह—**पृथङ् नेति** । तन्तुवदिति वैधर्म्य-
निदर्शनम् ॥



प्रत्यक्षाभावेन संबन्धग्रहणाभावादनुमानस्यापि वर्णावयवग्रहणे वृत्तिर्नास्ती-
त्याह-**तेषामित्यर्धेन** । आगमोऽपि गकारावयवस्य प्रतिपादको नास्तीत्याह—
**नागमस्तत्परश्चास्ति इति** । न चादृष्टस्यादृष्टसदृशस्य वोपमानप्रमेयत्वमित्याह—
नादृष्टे चोपमा क्वचिदिति ॥


[1]: पूर्वापरवस्तुनी. चौ. मु.

[2]: शब्दमुच्चरितं चौ. मु.

[3]: न चोपलम्यन्ते. चौ. मु.

[4]: अभिधीयते. मा.

[5]: गकारावयवि. मा.

[6]: घटादेः मा.

<pb n="446"/>

न चाप्यनुपपत्तिः स्याद् वर्णस्यावयवैर्विना ।  
[1]यथान्त्यावयवानां हि विनाप्यवयवान्तरैः ॥ १३ ॥  

प्रत्यक्षेणावबुद्धश्च वर्णोऽवयववर्जितः ।  
किं न स्याद् व्योमवच्चात्र लिङ्गं तद्रहिता मतिः ॥ १४ ॥  

तद्वच्चास्यैकबुद्धित्वाद् देशभेदेऽप्यभिन्नता ।  
ननु भेदमतिर्न स्यात् तवाप्येकत्वधीः कुतः ॥ १५ ॥  

सामान्येषु ममैका धीस्तद्व्यक्तिषु च भेदधीः ।  
न हीष्टं भेदमात्रं [2]मे न स्यादेकत्वधीर्यतः ॥ १६ ॥  

अर्थापत्तिरपि गकारावयवग्राहिका नास्तीत्याह—**न चापीति** । यथा
भवदभिमतानां गकारान्त्यावयवानां परमाणुसंज्ञकानां विनाप्यवयवान्तरैरुपपत्तिः,
एवं स्थूलस्यापि गकारस्य भविष्यतीत्यर्थः ॥



एवमवयवाभावं प्रतिपाद्येदानीं तत्रैव प्रयोगमाह—**प्रत्यक्षेणेति** । वर्णोऽव-
यववर्जितः किं न स्यादिति प्रतिज्ञा, अवयवप्रतिभासरहिता मतिर्लिङ्गम्, व्योमव-
दिति दृष्टान्तः ॥



इदानीं पराभिव्यङ्ग्यगत्वनिराकरणप्रतिज्ञां साधयितुमाह—**तद्वदित्यर्धेन** ।
तदनेन प्रयोग उपक्षिप्तः—अस्येति प्रक्रान्तस्य वर्णस्य धर्मित्वेनोपादानम्,
देशभेदेऽप्यभिन्नतेति साध्यो धर्मः, एकबुद्धिग्राह्यत्वादिति हेतु, तद्वदिति प्रक्रान्तं
व्योम निदर्शनम् । देशादिभेदेन प्रतीयमानस्यापि—स एवायम्—इत्येकबुद्धि-
ग्राह्यत्वेन व्योमवदेकत्वं गकारस्येत्यर्थः । नन्वेकत्वे गकारस्य द्रुतमध्यमविलम्बि-
तादिभेदेन प्रतिभासो न स्यादिति चोदयति—**ननु भेदमतिर्न स्यादिति** । तत्र
सिद्धान्तवाद्याह—**तवाप्येकत्वधीः कुत इति** । द्रुतादिभेदेन गकारादिभेदे
तवापि—स एवायम्—इति कथमेकत्वप्रत्यय इत्यर्थः ॥



तत्र गत्ववादी स्वाभिप्रायं तावदाह—**सामान्येष्विति** । यथैव तव शाब-
लेयादिषु भेदप्रत्ययेन भेदेऽवगते सामान्यालम्बनोऽयम्—स एवायं गौः—इति


[1]: यथान्त्यवयवानां. चौ. मु.

[2]: हि. चौ. मु.

<pb n="447"/>

व्यक्तेस्तावन्न सामान्यं भिन्नरूपं प्रतीयते ।  
वर्णेष्वन्यत्र शब्दत्वान्नान्यच्चेद् वर्ण एव सः ॥ १७ ॥  

स एवेति [1]मतेर्नापि सादृश्यं न च तत् क्वचित् ।  
[2]विनावयवसामान्यैर्वर्णेष्ववयवा न च ॥ १८ ॥  

प्रत्यक्षविषयत्वाच्च नान्यापोहोऽपि युज्यते ।  
वाचकश्चात्र लिङ्गं वा न तदानीं प्रतीयते ॥ १९ ॥  

गकारादिपु सामान्यं शब्दत्वं कल्प्यते यथा ।  

प्रत्ययः, तथा भमापि द्रुतादिभेदेन गकारव्यक्तिभेदे सति [3]सामान्यगत्वालम्बनोऽ
यं—स एवायं गकारः—इति प्रत्ययोऽपि भविष्यति इति गोत्ववद् गत्वप्रसिद्धि-
विशेषोऽवधार्यतामित्यर्थः ॥



एवमवस्थिते सिद्धान्तवादी गोत्वेन सह गत्वस्य विशेषमाह—**व्यक्तेरिति** ।



द्रुतादिभेदेन गकारव्यक्तिभेदेऽवस्थिते गत्वपरिकल्पनं जातिरूपं वा स्यात्
सादृश्यरूपमपोहरूपं वा ? तत्र शब्दत्वव्यतिरेकेण वर्णेषु जातिरूपमवान्तर-
सामान्यं गत्वं तत्त्वान्यत्वेन विकल्प्य निराकर्तव्यम्, अन्यस्याग्रहणात् ; अनन्यत्वे
वा तत्राभावप्रसङ्गात् । नापि सादृश्यरूपं गत्वम्, द्रुतादिभेदेषु—स एवायम्—
इति तत्त्वप्रत्ययादित्याह—**स एवेति /?/मतेर्नापि सादृश्यमिति** । अपि च
गकारावयवानामभावेन भूयोऽवयवसामान्ययोगलक्षणस्य सादृश्यस्यासद्भाव इत्याह—
**न चेत्यादि** सशेषार्धेन ॥



नाप्यपोहरूपम्, द्रुतादिभेदेषु—स एवायं गकारः—इति श्रौत्रे विज्ञाने
कथमवभासविषयतेत्याह—**प्रत्यक्षविषयत्वादि**त्यर्धेन । प्रतीत्यभावेन च सम्बन्ध-
ग्रहणाभावाद् वाचकलिङ्गयोर्द्वयोरप्यभाव इत्याह—**वाचक इति** ॥



एवमवस्थिते गत्ववाद्याह—**गकारादिष्विति** । तस्यायमभिप्रायः-यथैव
गकारौकारादिषु शाबलेयादिषु च भेदप्रत्ययाद् भिन्ना व्यक्तयोऽभेदप्रत्ययाच्चाभिन्नं


[1]: मतिर्नापि. चौ. मु.

[2]: विनावयवसामान्यात्. चौ. मु.

[3]: सामान्यगत्वालम्बनो यः. मा

<pb n="448"/>
गोत्वं च शाबलेयादौ तथैतत् किं न कल्प्यते ॥ २० ॥  

शाबलेयगकारादीन् निष्पन्नान् व्यक्तिरूपतः ।  
[1]साम्यधीर्न हि गृह्णातीत्यतो जातिरपीष्यते ॥ २१ ॥  

न तु [2]द्रुतादिभेदेन निष्पन्ना संप्रतीयते ।  
गव्यक्त्यन्तरविच्छिन्ना गव्यक्तिरपरा स्फुटा ॥ २२ ॥  

तेनैकत्वेन वर्णस्य बुद्धिरेकोपजायते ।  
विशेषबुद्धिसद्भावो भवेद् व्यञ्जकभेदतः ॥ २३ ॥  

यथैव तत्र गत्वादि गम्यमानं द्रुतादिभिः ।  
विशेषैरपि नानेकमेवं वर्णोऽपि नो भवेत् ॥ २४ ॥  

त्वयापि व्यञ्जकव्यक्तिभेदाद् भेदोऽभ्युपेयते ।  
ममापि व्यञ्चकैर्नादैर्भेदबुद्धिर्भविष्यति ॥ २५ ॥  

सामान्यं शब्दत्वं गोत्वं च, तथात्रापि द्रुतादिभेदेन भेदप्रत्ययाद्भिन्ना व्यक्तयः—
स एवायम्—इत्यभेदप्रत्ययाच्चा[3]भिन्नं सामान्यं गत्वं च भविष्यति ॥



तत्र सिद्धान्तवादी गोत्वेन शब्दत्वेन च सह गत्वस्य वैषम्यमाह—
**शाबलेयेति** । युक्तं शाबलेयादिषु भेदाभेदप्रत्ययात् सामान्यविशेषत्वम् ; न हि
शाबलेयबाहुलेययोः गकारौकारयोश्च भेदप्रत्ययस्याभिव्यञ्जकालम्बनत्वम्, अभि-
व्यञ्जकप्रतिपाद्यैक्येऽपि भेदप्रत्ययेन धर्मिभेदात् । भिन्नेषु चैकप्रत्ययस्य जाति-
साधकत्वादित्यर्थः ॥



द्रुतादौ तु भेदप्रत्ययस्याभिव्यञ्जकाभेदादेकत्वप्रत्यभिज्ञानादेकैव गकार-
व्यक्तिः शाबलेयादिष्विव गोत्वमित्याह—**न त्विति** ।



उपसंहरति—**तेनैकत्वेनेति** ॥



अत्रैव दृष्टान्तमाह—**यथैव तवेति** ॥



एतदेव विवृणोति—**त्वयापीति** ॥


[1]: सामान्यधीर्न गृह्णाति. चौ. मु.

[2]: द्रतादिभेदेऽपि. चौ. मु.

[3]: अभिन्नत्वं सामान्यं गत्वं भविष्यति.
मा.

<pb n="449"/>

तेन यत् प्रार्थ्यते [1]जातेस्तद्वर्णादेव लभ्यते ।  
व्यक्तिलभ्यं च नादेभ्य इति गत्वादिधीर्वृथा ॥ २६ ॥  

कल्पयित्वापि तत् पश्चाद् विभुत्वैकत्वनित्यताः ।  
प्रत्येकवृत्तिता चास्य भवेयुर्महतः श्रमात् ॥ २७ ॥  

द्वयसिद्धस्तु वर्णात्मा नित्यत्वादि यथैव च ।  
कल्पितस्येष्यते तद्वत् सिद्धस्यैवाभ्युपेयताम् ॥ २८ ॥  

प्रत्येकसमवाये च क्लेशो नैव भविष्यति ।  
व्यञ्जनेषु च धीभेदो नैव [2]कामं प्रवर्तते ॥ २९ ॥  

दृश्यतेऽजनुरागेण भेदो यो नाम तत्र नः ।  
विवेकोऽस्त्येव न ह्येष केवलानां प्रतीयते ॥ ३० ॥  

गत्वकार्यस्याभेदप्रत्ययस्य वर्णसिद्धत्वाद् भेदप्रत्ययस्य व्यक्तिकार्यस्य नाद-
सिद्धत्वेन सामान्यविशेषकल्पनं निष्प्रमाणकमित्याह—**तेन यत् प्रार्थ्यत इति** ॥



अनेकत्वेन वर्णस्य गत्वादिपरिकल्पनायां च विभुत्वादिचतुष्टयपरिकल्पना-
गौरवमित्याह—**कल्पयित्वापीति** ॥



मीमांसकपक्षेऽपि विभुत्वादिचतुष्टयपरिकल्पनादाविशेष इति चेदित्या--
शङ्क्याह—**द्वयसिद्ध इति** । उभयवादिसिद्धे धर्मिणि नित्यत्वादिधर्ममात्रस्यैव
परिकल्पनाद्विशेष इत्यर्थः ॥



प्रत्येकसमवेतकल्पना चास्मत्पक्षे न भविष्यति, वर्णस्य स्वप्रतिष्ठितत्वेन
क्वचिदप्यसमवायात् ; आकाशसमवेतत्वे वा तस्यैकत्वादित्याह—**प्रत्येकसमवाय**
इत्यर्धेन । अपि च, व्यञ्जनाख्येषु वर्णेषु—अग्निचित्—इत्येवमादौ द्रुतादि-
भेदेऽपि न तकारस्य भेदः प्रतीयते । यस्तु [3]क्वचिदजनुरागेण भेदप्रत्ययः, स
केवलानामभावेनान्वयव्यतिरेकाभ्यामौपाधिक इति प्रतिपत्तव्यमित्याह—<q>व्यञ्ज
नेष्विति</q> सार्धेन ॥


[1]: ज्ञाने. चौ. मु.

[2]: तादृक् प्रतीयते. चौ. मु.

[3]: क्वचिदञ्जनरागेण. मा.

<pb n="450"/>

अक्ष्वप्येवं परोपाधिर्द्रुतादिप्रत्ययो [1]भवेत् ।  
वर्णाश्रितत्वाद् वर्णत्वव्यञ्जनप्रत्ययो यथा ॥ ३१ ॥  

गकारोऽत्यन्तनिष्कृगत्वाधारो न गम्यते ।  
गान्यबुध्यनिरूप्यत्वात् [2]परकल्पितगत्ववत् ॥ ३२ ॥  

अवस्तुत्वेन साध्यत्वान्निषेधाद्धेतुसाध्ययोः ।  
सपक्षेऽन्यतरासिद्धिर्न दोषायात्र जायते ॥ ३३ ॥  

वर्णत्वाच्चापि साध्योऽयं यकारादिवदेव च ।  
व्यतिरेकस्य चादृष्टेर्नात्र दृष्टं [3]निवर्तते ॥ ३४ ॥  

एवं व्यञ्जनेषु भेदप्रत्ययस्यौपाधिकत्वं प्रतिपाद्येदानीमन्येष्वपि भेदप्रत्य-
यस्यानुमानेनौपाधिकत्वं प्रतिपादयितुमाह—**अक्ष्विति** । द्रुतादिप्रत्यय इति धर्मि-
निर्देशः, अक्ष्वपीति धर्मिविशेषणम्, परोपाधिरिति साध्यो धर्मः, वर्णाश्रितत्वादिति
हेतुः, वर्णत्वव्यञ्जनप्रत्ययवदिति दृष्टान्तद्वयम् ॥



एवं भेदप्रत्ययस्य नानालम्बनत्वेनाभेदप्रत्ययस्य च गकारस्वरूपाश्रितत्वेन
सिद्धमेकत्वं गकारस्य । अत्रैव प्रयोगमाह—**गकारोऽत्यन्तेति** । गकारो धर्मी,
गत्वाधारो न भवतीति साध्यो धर्मः, अत्यन्तनिष्कृष्ट इति धर्मिविशेषणम्,
गान्यस्तम्भादिबुध्यनिरूप्यत्वादिति हेतुः, परकल्पितगत्ववदिति दृष्टान्तः ॥



ननु सपक्षधर्मिणः गत्वस्य, बाद्यसिद्धत्वेन अभावात् सपक्षे हेतोः सत्त्व-
प्रदर्शनमशक्यम् । यत्र तु साध्याभावेन हेतोरभावः कथ्यते, तत्र तदभावेऽपि न
दोषः यथा नित्यत्वाभावे कृतकत्वाभावः शशविषाणादावित्याशङ्क्याह—<q>अवस्तु-
त्वेनेति</q> । भावरूपयोरभावे भावो न स्यात् ; अत्र तु [4]सपक्षेऽभावरूपेऽपि
निषेधरूपत्वेन न भवत्यनिरूप्यत्वयोः सद्भावाददोष इत्यर्थः ॥



तस्मिन्नेव साध्ये हेतुदृष्टान्तान्तरमाह—**वर्णत्वाच्चापी**त्यर्धेन । न च
गत्वनिराकरणपरस्यानुमानस्य प्रत्यक्षबाधः, अभेदप्रत्ययस्य गकारालम्बनत्वेन
व्यक्तिव्यतिरेकेण गत्वस्यादर्शनादित्याह—**व्यतिरेकस्य चादृष्टेरिति** ॥


[1]: यथा. चौ. मु.

[2]: परैः कल्पित. चौ. मु.

[3]: निवर्तकम्. चौ. मु.

[4]: विपक्षे. मा.

<pb n="451"/>

गोत्वादिवारणेऽ[1]प्येवं दृष्टबाधः स्फुटो भवेत् ।  
नान्यथा हि मतिस्तत्र स्यात् सामान्यविशेषयोः ॥ ३५ ॥  

न चाप्यत्रैकवस्तुत्वे भेदो व्यञ्जकभेदतः ।  
न पिण्डव्यतिरेकेण व्यञ्जकोऽत्र ध्वनिर्यथा ॥ ३६ ॥  

पिण्डव्यङ्ग्यैव गोत्वादि[2]र्नित्यं जातिः [3]प्रतीयते ।  
तेन भिन्नेषु पिण्डेषु जातिरेकाभ्युपेयताम् ॥ ३७ ॥  

ननु यस्य द्वयं श्रौत्रं तस्य बुद्धिद्वयं भवेत् ।  
भवतोऽतीन्द्रियत्वात् [4]तु कथं नादैर्विशेषधीः ॥ ३८ ॥  

शाबलेयप्त्य तु द्रव्यत्वेन गोत्वाधारवारणे प्रत्यक्षेण भेदाभेददर्शनाद्बाध
इत्याह—**गोत्वादिवारण** इत्यर्धेन । यस्मात्तत्र तत्र भेदाभेदप्रत्ययौ सामान्य-
विशेषमन्तरेण न भवत इत्याह—**नेत्यर्धेन** ।



ननु शाबलेयावपि श्रुतादिप्रत्ययवद्भेदप्रत्ययस्य व्यञ्जकालम्बनत्वेनाभेद-
प्रत्ययस्यापि पिण्डालम्बनत्वेन गोत्वाभावेन कुतो दृष्टबाध इत्याशङ्क्याह—<q>न
चापीति</q> । पिण्डव्यतिरेकेण [5]द्रुतादिव्यञ्जकाभावादित्यर्थः ॥



शाबलेयादय एव तु भिन्नाभिन्नत्वस्य गोत्वस्य व्यञ्चका इत्याह—<q>पिण्ड-
व्यङ्ग्यैवे</q>त्यर्धेन । उपसंहरति—**तेन भिन्नेषु पिण्डेष्वि**त्यर्धेन ॥



तस्माद्यथा भिन्नेषु शाबलेयादिषु प्रत्यभिज्ञानाद् गोत्वमेकम्, एवं द्रुतादि-
भेदेऽपि प्रत्यभिज्ञानात् गव्यक्तिरेका भविष्यतीति सिद्धम् । अभेदप्रत्ययस्य वर्णा-
लम्बनत्वं गृह्णीमः; द्रुतादिभेदेन तु भेदप्रत्ययस्य तद्भावभावित्वेन श्रौत्रत्वे सति
नित्यानुमेयत्वादालम्बनत्वं कथमिति चोदयति—**ननु यस्य द्वयं श्रौत्रमिति** ॥


[1]: त्वेवं चौ. मु.

[2]: जातिर्नित्यं चौ. मु.

[3]: प्रतीयते. चौ. मु.

[4]: त्तु कथं Omitted मा.

[5]: द्रतादिवव्यञ्जकः मा.

<pb n="452"/>

नादेन संस्कृताच्छ्रोत्राद् यदा शब्दः प्रतीयते ।  
तदुपश्लेषतस्तस्य बोधं केचित् प्रचक्षते ॥ ३९ ॥  

नैव वा ग्रहणं तेषां शब्दे बुद्धिस्तु तद्वशात् ।  
संस्का[1]रानुकृतेः सोऽपि महत्वाद्यवबुध्यते ॥ ४० ॥  

मधुरं तिक्तरूपेण श्वेतं पीततया तथा ।  
गृह्णन्ति पित्तदोषेण विषयं भ्रान्तचेतसः ॥ ४१ ॥  

तथा वेगेन धावन्तो नाव्यारूढाश्च गच्छतः ।  
पर्वतादीन् विजानन्ति भ्रमेण भ्रमतश्च तान् ॥ ४२ ॥  

मण्डूकवसयाक्ताक्षा वंशानुरगबुद्धिभिः ।  
व्यक्त्यल्पत्वमहत्त्वाभ्यां सामान्यं च तदाश्रयम् ॥ ४३ ॥  

गृह्णन्ति यद्वदेतानि निमित्तग्रहणाद् विना ।  
व्यञ्जक[2]त्वमबुध्वैवं व्यङ्ग्ये भ्रान्तिर्भविष्यति ॥ ४४ ॥  

तत्र परिहारमाह—**नादेनेति** ॥



द्रुतादिसंस्कृतश्रोत्रेन्द्रियः पुरुषस्तानपि वर्णमिश्राञ्छ्रोत्रेणैव गृह्णातीति परि-
हारान्तरमाह—**नैवेति** । द्रुतादिसंस्कृतं श्रोत्रेन्द्रियमभिन्नेऽपि गकारादौ संस्कारानु-
कारेण भेदप्रत्ययं जनयति । तत्रैव दृष्टान्तमाह—**सोऽपि महत्त्वादीति** । यथा
संस्कारानुकारेण महत्वं सूक्ष्मत्वं च शब्दे गृह्णाति ॥



अत्रैव दृष्टान्तद्वयमाह—**मधुरं तिक्तरूपेणेति** चतुष्टयेन । यथा पित्तदोष-
संस्कृतमिन्द्रियं मधुरं तिक्तरूपतया, श्वेतं पीततया गृह्णाति, एवं धर्मिणि गतान्
द्रुतादीन् गृह्णदेव तथा शब्दं प्रतिपद्यत इत्यर्थः । निमित्तग्रहणाद्विनेति च यथा-
संभवं योज्यम् । एवं ह्रस्वदीर्घप्लुतादिष्वपि प्रत्ययद्वयं विवेक्तव्यम् । केचित्तु दीर्घा-
दिष्वभेदप्रत्ययवद् भेदप्रत्ययस्यापि वर्णालम्बनत्वमिच्छन्ति ; न हि द्रुतादिप्रत्यय-
वन्नाददोषाद्दीर्घह्रस्वप्लुतादिषु भेदप्रत्ययः । तत्र प्रयोगशब्देन प्रत्ययमाह, नान्तरीय-
[1]: रानुकृतेः सो Omitted मा.

[2]: अबुध्वैव. चौ. मु.

<pb n="453"/>

वर्णान्तरत्वमेवाहुः केचिद्दीर्घप्लुतादिषु ।  
न हि द्रुतादिवत्तत्र प्रयोगो नान्तरीयकः ॥ ४५ ॥  

[1]तथा सति च सामान्यं त्रिष्वत्वं कैश्चिदिष्यते ।  
सामान्यकल्पना त्वन्यैर्न युक्तेत्यभिधीयते ॥ ४६ ॥  

अत्वमित्युच्यमानं हि न दीर्घप्लुतयोर्भवेत् ।  
आत्वं न ह्रस्वप्लुतयो[2]स्त्रिमात्रं न च पूर्वयोः ॥ ४७ ॥  

[3]सर्वसाधारणत्वेन तद्विज्ञातुं न शक्यते ।  
प्रत्येकं शाबलेयादिरूपे गोत्वं यथा स्फुटम् ॥ ४८ ॥  

अवर्णकुलशब्दोऽपि स्थानसाम्याद् वनादिवत् ।  
[4]समुदायात्मवाचीति न जातिवचनो भवेत् ॥ ४९ ॥  

स्वतो हस्वादिभेदस्तु नित्यवादे विरुध्यते ।  
सर्वदा यस्य सद्भावः स कथं मात्रिकः स्वयम् ॥ ५० ॥  

शब्देनाप्युपाधिवचनम् । ह्नस्वादिभेदेन च भिन्नास्वकारव्यक्तिष्वत्वं सामान्य-
मिच्छन्त्यवर्णकुलशब्दाभिधेयमित्याह—**वर्णान्तरत्वमि**त्यादिना सार्धेन श्लोकेन ।



तत्र दूषणमाह—**सामान्ये**त्यादिना सार्धेन श्लोकद्वयेन । यथा हि शावले-
यादौ गोत्वं साधारणम्, एवं प्लुतादिषु सामान्यकल्पनमयुक्तमिति, अस्य दीर्घा-
दिष्वभावात् दीर्घस्य ह्रखाप्लुतयोः त्रिमात्रस्यापि पूर्वयोरित्यर्थः ॥



अवर्णकुलशब्दोऽपि दीर्घाद्युपाधिभेदेन भिन्नत्वाद्वनादिशब्दवदेकस्याना-
वच्छिन्नस्य [5]समुदायमाह, न जातिमिति दर्शयति—**अवर्णेति** ॥



स्वाभाविके तु ह्रस्वादिभेदे नित्यताप्याकारस्य भवदभिमता न स्यादित्याह
**स्वतो ह्रस्वादिभेद**स्त्वित्यर्धेन ।


[1]: तथा च सति. चौ. मु.

[2]: त्रैमात्र्यं. चौ. मु.

[3]: सर्व Omitted. मा.

[4]: समुदायार्थ. चौ. मु.

[5]: समानमाह. मा.

<pb n="454"/>

तस्मादुच्चारणं [1]तेषां मात्राकालं [2]प्रतीयताम् ।  
द्विमात्रं वा त्रिमात्रं वा [3]तव नो मात्रिकः स्वयम् ॥ ५१ ॥  

दीर्घादेर्न त्वनङ्गत्वं वाचकाधर्मतो भवेत् ।  
इत्थं प्रतीयमानाः स्युर्वर्णा [4]नः प्रतिपादकाः ॥ ५२ ॥  

यादृशात् पूर्वदृष्टोऽसावर्थो गम्येत तादृशात् ।  
भ्रान्त्या कथं प्रतीतिश्चेन्नासावर्थमितिं प्रति ॥ ५३ ॥  

यथाश्वादिजवः पुंसां [5]कार्यान्यत्वं प्रकल्पयेत् ।  
परधर्मोऽपि वर्णानां [6]ध्वनिधर्मस्तथैव नः ॥ ५४ ॥  

ननु दीर्घाद्यनित्यत्वादनित्यो वाचको भवेत् ।  
आनुपूर्वीव[7]देतस्य परिहारो भविष्यति ॥ ५५ ॥  

उतसंहरति—**तस्मादुच्चारणमिति** ।



ननु ध्वनिधर्मत्वेन दीर्घादेरर्थप्रतिपत्तावनङ्गत्वप्रसङ्गः । ततश्च गमनाग-
मनादिष्वर्थभेदो न स्यादिति चोदयति—**दीर्घादेरि**त्यर्धेन ।



तत्र परिहारमाह—**इत्थमिति** । वर्णस्यैव ध्वनिगतदीर्घादिविशिष्टस्यार्थ-
प्रतिपादकत्वम्, तथा सम्बन्धग्रहणादित्यर्थः । ननु ध्वनिगतदीर्घादिविशिष्टतया
भ्रान्तस्य वर्णस्य कथमर्थप्रतिपत्तावुपायत्वमिति चोदयति—<q>भ्रान्त्या कथं प्रतीति-
श्चेदिति</q> । तत्र परिहारमाह—**नासावर्थमितिं प्रतीति** । वर्णस्वरूप एव हि सा
भ्रान्तिः, अतस्मिंस्तद्ग्रहणात् । सम्बन्धग्रहणवशेन तु अर्थप्रतिपत्तावुपायत्वेन
यद्यथावृत्तम्, तत्तथेत्यर्थः । तदुक्तम्—यावन्तो यादृशा—इति ॥



अन्यत्र चान्यधर्मस्य कार्यकरत्वं दृष्टमित्याह—**यथाश्वादीति** ॥



ननु वर्णात्मकेऽपि सम्बन्धिनि दीर्घादिविशिष्टस्य तस्य नित्यत्वेन कथमाधे-
यस्य नित्यतेत्याह—**नन्वित्यर्धेन** । तत्राह—**आनुपूर्वीवदिति** । तत्त्वान्तरप्रति-


[1]: तस्य. चौ. मु.

[2]: प्रतीयते. चौ. मु.

[3]: न वर्णो. चौ. मु.

[4]: न. चौ. मु.

[5]: कार्याङ्गत्वं. चौ. मु.

[6]: ध्वनिधर्माः. चौ. मु.

[7]: एवास्य. चौ. मु.

<pb n="455"/>

तथोदात्तादिभेदानां संम्काग्वशगा मतिः ।  
तेषां दीर्घादिवद् भेदो न कदाचित् प्रतीयते ॥ ५६ ॥  

तत्रैकवर्णरूपत्वे भेदोऽपि स्याद् द्रुतादिवत् ।  
नात्र वर्णान्तर[1]व्यक्तिशक्तध्वन्यन्तरोद्भवः ॥ ५७ ॥  

त एव मृदुतीव्रत्वशीघ्रत्वादिसमन्विताः ।  
अभेदे चापि वर्णस्य [2]ध्वनिना द्विप्रकारता ॥ ५८ ॥  

केचित् स्वरूपबोधार्थाः केचिद् बोधानुवर्तिनः ।  
युगपत् क्रमरूपेण [3]संस्कारोत्पादनेन वा ॥ ५९ ॥  

तत्र दीर्घादिबोधः स्यात् [4]सर्वेषां प्रचयो यदा ।  

षेधेन वर्णात्मकसम्बन्धिनिरूपणं सम्बन्धसद्भावनिरूपणसिध्यर्थम् । अत्र नित्यत्वेन तु
सम्बन्धिनिरूपणं संबन्धनित्यत्वसिध्यै भविष्यतीत्यर्थः ॥



उदात्तादिभेदेनापि भेदप्रत्ययस्य संस्कारानुसारेण भ्रान्ततामतिदिशति—
**तथोदात्तादीति** । यो ह्युदात्तादिभेदेन भेदप्रत्ययः, सोऽपि दीर्घादिवदौपाधिकः ;
न कदाचित् स्वत इत्यर्थः ॥



एतदेव विवृणोति—**तत्रैकवर्णरूपत्व इति** सार्धेन । प्रत्यभिज्ञानबलेनै-
कत्वे प्रतिपादिते सत्युदात्तादिभेदोऽपि द्रुतादिवदौपाधिकः ; ध्वनय एव तत्र
मृदुतीव्रशीघ्रत्वादिसम्बन्धिन उदात्तादिभेदेन प्रत्ययं जनयन्ति ; अभिव्यङ्ग्यग-
कारस्वरूपं तु तदेवेत्यर्थः ।



एवं प्रत्यभिज्ञाबलेन गकारादेर्वर्णस्य वृत्तित्रयेऽप्येकत्वं प्रतिपाद्येदानीं
शिष्टागमबलेन प्रसङ्गाद् वृत्तित्रयस्योत्पत्तिं दर्शयितुमाह—**अभेदे चापि वर्णस्ये**-
त्यादिना सार्धेन श्लोकेन ॥



द्विप्रकारा हि ध्वनयः—वर्णस्वरूपबोधार्थाः बोधानुवर्तिनश्चेति । ते च
युगपत् क्रमेण वा श्रोत्रस्य संस्कारकाः । तत्र यदा दीर्घत्ववशेन वर्णस्वरूप-
बोधार्थानां प्रचयो भवति, तदा दीर्घादिबोधो भवतीत्याह—**तत्र दीर्घादिबोधः**


[1]: व्यक्तिरिव. चौ. मु.

[2]: ध्वनीनां. चौ. मु.

[3]: संस्कारोत्पादहेतवः. चौ. मु.

[4]: पूर्वेतां. चौ. मु.

<pb n="456"/>
वर्णात्मैव हि कालेन तावता तैः प्रतीयते ॥ ६० ॥  

युगपत् प्रचितैस्तैश्च स्यादुदात्तादिकल्पना ।  
प्रचये [1]तूत्तरेषां स्याद् वृत्तिभेदो द्रुतादिकः ॥ ६१ ॥  

वर्णात्मन्यवबुद्धे हि तद्रूपामेव ते मतिम् ।  
शनैरुत्पादयन्तीति नान्यो वर्णः प्रतीयते ॥ ६२ ॥  

व्यक्त्याकृतिकृतो भेदो यद्यप्येकान्ततो भवेत् ।  
वर्णेषु जैमिनेः पक्षस्तथापि न [2]विरोत्स्यते ॥ ६३ ॥  

नित्यत्वयत्नः सर्वोऽपि गत्वादिषु भविष्यति ।  
गकारादिवचश्चैतत् तेष्वेव न विरोत्स्यते ॥ ६४ ॥  

**स्यादि**त्यर्धेन । तेन च ध्वनयो वर्णस्वरूपपर्यवसिताः स्वात्मानुकारेण भ्रान्तिं
जनयन्तीति वर्णस्वरूपबोधार्था इष्यन्त इत्याह—[3]**वर्णात्मैव ही**त्यर्धेन ।



यदा त्वभिघातवशेन वर्णस्वरूपबोधार्थानां बोधानुवर्तिनां च युगपत्
प्रचयो भवति, तदोदात्तादिबोधो भवतीत्याह—**युगपदि**त्यर्धेन । बोधानुवर्तिनां
तु प्रचये द्रुतादिबोधो भवतीत्याह—**प्रचये त्वि**त्यर्धेन ॥



ते च वर्णस्वरूपवदर्थेऽपि संस्कारान्तरेण भ्रान्तिमुपवर्णयन्तीति वर्णबोधानु-
वर्तिन इष्यन्त इत्याह—**वर्णात्मनीति** त्रिपाद्या । तस्मात् प्रत्यभिज्ञानबलेन वृत्ति-
त्रयेऽपि नान्यो वर्णः प्रतीयत इत्युपसंहरति—**नान्यो वर्णः प्रतीयत इति** ॥



एवं तावद् वास्तवमभेदं प्रतिपाद्येदानीमभ्युपगम्यापि गकारादेः सामान्य-
विशेषवत्त्वं स्वदर्शनहानिर्नास्तीत्याह—**व्यक्त्याकृतिकृत इति** ॥



यथा स्वदर्शनहानिर्नास्ति, तथा दर्शयतीत्याह—**नित्यत्वयत्न** इत्यर्धेन ।
“गकारौकारविसर्जनीयाः”—इत्यादि भाष्यवचनं गत्वादिषु भविष्यतीत्यविरोध
एवेत्याह—**गकारादिवचश्चे**त्यर्धेन ॥


[1]: त्वितरेषां. चौ. मु.

[2]: कालात्मैव.

<pb n="457"/>

विच्छिन्नयत्नव्यङ्ग्यैश्च नित्यैः सर्वगतैरपि ।  
व्यतिरिक्तपदारम्भो वर्णैर्नात्रो[1]पलभ्यते ॥ ६५ ॥  

अनारब्धे च गोशब्दे गोशब्दत्वं कथं भवेत् ।  
वर्णसामान्यवच्चापि न तत्कल्पनमर्ह्वति ॥ ६६ ॥  

वर्णात्मनामभेदाच्च सिद्धा सामान्यधीरपि ।  
समुदायोऽपि तेभ्योऽन्यो वारणीयोऽनया दिशा ॥ ६७ ॥  

ननु गकाराद्यारब्धो गोशब्दः, तस्यैव गोशब्दत्वोपलक्षितस्य सम्बन्धग्रह-
णादर्थप्रतिपादकत्वम् । अतः कथमिदं भाष्यम्—“गकारौकारविसर्जनीयाः”—
इतीत्याशङ्क्याह—**विच्छिन्नयत्नेति ।** न तावद् वर्णत्रयस्य युगपदेकगोशब्दा-
रम्भकत्वम्, विच्छिन्नप्रयत्नाभिव्यङ्ग्यत्वेन संवित्तौ यौगपद्याभावात् । नापि वास्तवेन
यौगपद्येन वर्णस्यैकगोशब्दारम्भकत्वम्, नित्यत्वेन सर्वगतत्वेन सर्वदा सर्वत्रार-
म्भकत्वप्रसङ्गात् । नापि क्रमेण, एकैकवर्णप्रतिपत्तिकाले तद्व्यतिरिक्तस्यानु-
पलम्भात् । उक्तेन प्रकारेणानारब्धे च गोशब्दावयविनि गकारादिषु गोशब्दत्वं
कथं भवेत् ? न प्रत्येकम्, एकैकस्य गोशब्दत्वेन गोत्वप्रतिपादकत्वप्रसङ्गात् ।
नापि व्यासज्य, युगुपद्वर्णद्वयोपलब्धौ तद्बुद्धिः स्यात्, विच्छिन्नयत्नव्यङ्ग्यत्वेन च
तदभावात् ; अप्रतिपन्नस्य चार्थप्रतिपादकत्वाभावादित्यर्थः ।.... .... .... [2]गत्ववच्च
गोशब्दत्वं निराकर्तव्यम्—स एवायं गोशब्दः—इत्यभिन्नवर्णालम्बनत्वेनेत्याह—
**वर्णसामान्यवच्चापीति** ।



वर्णत्रयसमुदायोऽपि तत्त्वान्यत्वाभ्यां विकल्प्य [3]निराकर्तव्य इत्याह—
**समुदायोऽपीति** । वर्णत्रयव्यतिरेकेण समुदायस्याप्रतिभासात् । अभिन्नस्य तु धर्म-
भूतस्य भावेऽपि दोषाभावादित्यर्थः ।



“यद्येवमर्थप्रत्ययो नोपपद्यते”—इत्यादि पूर्वपक्षभाष्यम् । तस्यायमभि-
प्रायः—ननु वर्णत्रयात्मकेऽपि सम्बन्धिनि शब्दस्यार्थेन सह गम्यगमकलक्षणः
सम्बन्धोऽनुपपन्न एव । तथा हि—गोत्वं प्रति वर्णानां संभूय वा गमकत्वं


[1]: पद्यते. चौ. मु.

[2]: न किंचिल्लुप्तमिव भाति.

[3]: निराकर्तव्या/?/श्याह. मा.

<pb n="458"/>

अभेदसमुदायस्तु तेषां धर्मो न दुष्यति ।  
तेषामस्ति हि सामर्थ्यमर्थप्रत्यायनं प्रति ॥ ६८ ॥  

यावन्तो यादृशा ये च यदर्थप्रतिपादने ।  
वर्णाः प्रज्ञातसामर्थ्यास्ते तथैवावबोधकाः ॥ ६९ ॥  

स्यादेकस्य वा ? संभूयापि युगपत् क्रमेण वा ? न तावदेकैंकस्य, अनुपलम्भनात्
पर्यायत्वप्रसङ्गाच्च, नापि संभूय युगपत्, तदभावात् । एतदुक्तम्—



“यौगपद्यं न संवित्तौ सत्तयातिप्रसज्यते ।”



नापि संभूय क्रमेण, नित्यत्वेन सर्वगतत्वेन च देशतः कालतो वा क्रमायोगात्,
संभूय क्रमेण च इति [1]विप्रतिषेधाच्च । आग्नेयादीनां तु संभूयकारिणां क्रमकर्तृ-
त्वमपूर्वद्वारेण । वर्णानामपि संभूयकर्तृत्वं संस्कारद्वारेण इति चेन्न । संस्कारान्तर-
परिकल्पनायां [2]न प्रमाणमस्ति । [3]अपूर्वकल्पनायां तु साध्यसाधन[4]सम्बन्धानुप-
पत्तिर्गमका [5]इत्युक्तम् । अनवगत[6]व्याकरणस्यापि गकारादिज्ञानजनितसंस्कारादि-
द्वारेण औकारादिस्मरणोत्पादकत्वेन कल्पितस्यान्यविषयत्वायोगात् ; एकैकशश्चा-
शक्तानां समुदायोऽप्यशक्त एव ; व्युत्क्रमेण च प्रतिपादकत्वं प्राप्नोति । तस्मात्—



‘आधारात्मनि विज्ञाते सुखमाधेयबोधनम्’—इत्यनुपपन्नम् ।



अत्र सिद्धान्तभाष्यम्—“पूर्ववर्णजनितसंस्कारसहितोऽन्त्यो वर्णो वाचकः”
इति । तद्व्याचष्टे—**तेषामस्ति हि सामर्थ्यमिति** । पूर्ववर्णजनितसंस्कारद्वयविशि-
ष्टस्य [7]वान्त्यस्य वर्णस्य, अतीतवर्णद्वयानुगृहीतस्य वा, संस्कारद्वारेण वा सर्वेषामाग्ने-
यादिवत्, संस्कारद्वयान्त्यवर्णसामाग्रीके वा ज्ञाने सदसद्वर्णगोचरे प्रतिभासमाना-
नाम्, समस्तसंस्कारिते वा सङ्कलनाप्रत्यये प्रतिभासमानानाम्, उपलब्ध्यनन्तर-
सत्ताकानां वा [8]अर्थप्रतिपादनसामर्थ्यमस्तीत्यभिप्रायः ।



यत्तु नैकस्य नापि संभूय युगपत् क्रमेण वा प्रतिपादकत्वमस्तीत्युक्तम्, तत्रा-
प्याह—**यावन्त इति** । सम्बन्धग्रहणवशेन वर्णानामर्थप्रतिपादकत्वं येषां च यावतां


[1]: निषेधाच्य. मा.

[2]: न omitted. मा.

[3]: नापूर्वकल्पनायां. मा.

[4]: संबन्धानुपपत्तिगमक. मा.

[5]: ‘गमक’ इति ‘इत्युक्तम्’ इति चानयोरन्तरे ‘कल्पनायां न प्रमाणं’ इत्यधिकः
ग्रन्थः.

[6]: व्याकरणत्वापि. मा.

[7]: वाक्यस्य. मा.

[8]: हेतुप्रतिपादन. मा.

<pb n="459"/>

तेषां तु गुणभूतानामर्थप्रत्यायनं प्रति ।  
साहित्यमेककर्त्रादिक्रमश्चापि विवक्षितः ॥ ७० ॥  

[1]वक्त्रेकत्वनिमित्ते च क्रमे सति नियामकम् ।  
प्रयुञ्जानस्य यत् पूर्वं वृद्धेभ्यः क्रमदर्शनम् ॥ ७१ ॥  

यौगपद्यं [2]च शक्यत्वान्नैव तेषामिहाश्रितम् ।  
कर्तृभेदश्च तत्र स्यान्न चैवं दृश्यतेऽभिधा ॥ ७२ ॥  

युगपद् [3]दृष्टसामर्थ्या नैव शक्ताः क्रमे यथा ।  
भावास्तथा क्रमे शक्ता यौगपद्ये न [4]शक्नुयुः ॥ ७३ ॥  

दृष्टश्च पूर्णमासादेः क्रमः संहत्यकारिणः ।  
अभ्यासानां च लोकेऽपि स्वाध्यायग्रहणादिषु ॥ ७४ ॥  

यत्क्रमकाणां च यत्तदास्ति, [5]तत्तेषां तावतामेव तत्क्रमकाणामेकवक्तृप्रयुक्तानां च
प्रतिपादकत्वमित्यर्थः ॥



तदेतदत्रैव समाप्तमुत्तरम् ; अस्यैव प्रपञ्चः—सर्वमेव च साहित्याद्यर्थप्रति-
पत्तावुपादीयमानस्य वर्णत्रयस्योपादीयमानविशेषणत्वेन पशुगतैकत्ववद् विवक्षित-
मित्याह—**तेषां चेति** ॥



[6]वक्तुरेकत्वाच्च वर्णानामवश्यंभाविनि क्रमे सम्बन्धग्रहणकालावगतस्य
ग्रहणमित्याह—**वक्त्रेकत्वनिमित्ते चेति** ॥



तस्मादुपलब्धियौगपद्यासम्भवात् सम्भवे वा वक्तृभेदप्रसङङ्गात् वास्तवेन च
सर्वेषां सर्वदा चाविशिष्टत्वेन चाप्रतिपादकेत्वात् संभूय क्रमेण प्रतिपादकत्व-
मित्याह—**यौगपद्यं चेति** ॥



दृष्टं च संभूयकारिणां द्वैविध्येन कार्यकरत्वमित्याह—**युगपदिति** ॥



नापि विप्रतिषेधः, संभूयकारिणां क्रमकर्तृत्वदर्शनादिदृष्टान्तत्रयमाह—
**दृष्टश्च पूर्ण मासादेरिति** । ‘दर्शपूर्णमासाभ्याम्’ इत्युपपदसमर्पितसाहित्येति-


[1]: कर्त्रौकत्वे निमित्ते. चौ. मु.

[2]: त्वशक्तत्वात्. चौ. मु.

[3]: दृश्य. चौ. मु.

[4]: शक्तयः. मा.

[5]: ‘तेषां’ इत्येतावदेव. मा.

[6]: इतः पूर्वं ‘एकत्वात्’ इत्यधिकः
ग्रन्थः. मा.

<pb n="460"/>

साधनादित्रयाणां च व्यापारस्यैककालता ।  
सर्वत्रास्तीति नेह स्यादुपालम्भः क्रमं प्रति ॥ ७५ ॥  

निष्पन्ना एव दृश्यन्ते व्यापाराः सर्व एव हि ।  
सूक्ष्मा व्यापारभेदास्तु [1]न दृश्यन्ते कदाचन ॥ ७६ ॥  

एकसाधनसंस्थाश्च व्यापारावयवा यदा ।  
स्वरूपतो निरीक्ष्यन्ते यौगपद्यमसत्तदा ॥ ७७ ॥  

किं पुनर्बहवो भिन्ना भिन्नसाधनसंश्रिताः ।  
भवेयुर्यौगपद्येन व्यापाराः क्रमवर्तिनः ॥ ७८ ॥  

कर्तव्यताविशिष्टानामाग्नेयादीनामेकप्रेर्यविशेषणोत्पादकत्वं क्रमेण, करणानामाग्ने-
यादीनां क्षणिकत्वेन यौगपद्यासम्भवात् ; अभ्यासे चैन्द्रवायवादीनामेकाधिकार-
निष्पादकत्वम् ; लोकेऽपि पदाध्ययनादीनामेकानुवाकग्रहणसाधकत्वम् ।



ननु यदि पूर्णमाससंज्ञकस्य साधनत्रयस्य अभ्यासाध्ययनयोश्च क्षणिकत्वे
यौगपद्यासम्भवात् क्रमकर्तृत्वम्, अक्रमकारिणां तर्हि साहित्यमनुपपन्नमित्या-
शङ्क्याह—**साधनादीति** । यद्यपि चाग्नेयादीनां स्थूलेन रूपेण प्रत्यक्षदृश्येन
क्षणिकत्वादेककालत्वं नास्ति, तथाप्यपूर्वद्वारकैककालत्वमस्तीति साहित्यानुपलम्भः ।
व्यापारशब्देनात्र शक्त्यवस्थाभिधीयते । साधनत्रयस्य शक्तिद्वारेणैककालत्व-
मस्तीत्यर्थः ॥



स्थूलशक्तिरूपस्य च व्यापारस्य प्रत्यक्षेण ग्रहणम्, इतरेषां चार्थापत्त्या
इत्याह—**निष्पन्ना एव दृश्यन्त इति** । निष्पन्नशब्देन दृश्यस्याभिधानम् ; सूक्ष्म-
शब्देनापि शक्तेः ।



एकफलावच्छिन्नानेकलक्षणप्रचयात्मिका ह्येका क्रियाभिधीयते । तत्रैक-
साधनगतानामपि स्वलक्षणानां शक्तिमन्तरेण यौगपद्यं नास्ति ; किं पुनर्बहूनां भिन्न-
साधनगतानामित्याह—**एकसाधनसंस्थाश्चेति** । वक्ष्यति—



“क्षणिकावयवत्वेन नैकस्यापि हि शक्तता” इति ।



ननु यदि क्रमवदनेकस्थूललक्षणप्रचयात्मिकैका क्रियाभिधीयते, क्रमवतां च
गकारादीनामेकपदत्वम्, कथं तर्हि—पचति, गोशब्दो वर्तते—इति च वर्त-


[1]: दृश्यन्ते न चौ. मु.

<pb n="461"/>

यदा त्वाद्यपरिस्पन्दात् प्रभृत्या फल[1]भावतः ।  
क्रिया पूर्वापरीभूता लक्ष्यते वर्तते तदा ॥ ७९ ॥  

तेनात्रापि विवक्षातः प्रभृत्यार्थाववोधनात् ।  
साकल्येनेक्ष्यमाणे स्याद् व्यापारे वर्तमानता ॥ ८० ॥  

प्रत्येकं ये पुनस्तत्र व्यापारास्तन्निरूपणम् ।  
फलानिष्पत्तितो न स्यान्नास्तित्वं न च तावता ॥ ८१ ॥  

फलानुमेयतायां च व्यपारस्य फलं प्रति ।  
कारकाणां यथास्थानं व्यापारे वर्तमानता ॥ ८२ ॥  

मानकाल निर्देशः ? तत्र क्रियागतं तावद्वर्तमानकालावच्छेदमाह—**यदा त्विति** ।
यावन्तमेकफलावच्छिन्नानि क्रियाक्षणानि व्याप्नुवन्ति; तावान् वर्तमानः काल
इत्युच्यते । तत्कालावच्छिन्नानि च क्षणानि विनष्टोत्पद्यमानानि क्रिया वर्तते[2]—
इत्युच्यन्ते ॥



साम्प्रतं गोशब्दस्य वर्तमानतामाह—**तेनात्रापि विवक्षात इति** । विवक्षात
आरभ्यान्त्यवर्णपर्यन्तानि वर्णान्येकार्थप्रतिपत्तावधिकृतानि यावन्तं कालं व्याप्नु-
वन्ति, तावान् वर्तमानः काल इत्युच्यते, तत्कालावच्छिन्नानि वर्णानि-गोशब्दो
वर्तप्ते—[3]इत्युच्यन्ते । व्यापारशब्देनात्र गकारादिज्ञानजनितस्य संस्कारस्याभि-
धानम् ॥



यथा चाग्नेयादीनां पयोऽन्तानामेकफलोत्पत्तावपूर्वद्वारेण साहित्यम्,
एवमेकस्याप्याग्नेयस्य क्रमवदनेकक्षणात्मकस्य संस्कारद्वारेणैंव स्वापूर्वनिष्पत्तौ
साहित्यम् । फलनिष्पादकत्वेन तु तेषाम्—“चोदना पुनरारम्भः”—इत्यत्र
संकीर्तनं न कृतम् । न तु तावता नास्तितेत्याह—**प्रत्येकं ये पुनरिति** ।
व्यापारशब्देनात्र क्रियाक्षणजन्यानां संस्काराणामभिधानम् ।.............[4]अधिकार-
भावनायां बहूनामग्नेयादीनां करणानां यथास्थाने वर्तमानानामाग्नेयस्योपांशुयाजादि-
व्यवहितस्योपांशुयाजस्य वाग्नीषोमीयादिव्यवहितस्यापूर्वद्वारेण साहित्यमित्याह—
**फलानुमेयतायां इति** । व्यापारशब्देनात्रापूर्वस्याभिधानम् ॥


[1]: लाभतः. चौ. मु.

[2]: वर्तन्ते. मा.

[3]: इत्युच्यते. मा.

[4]: न किंचिल्लुप्तमिव भाति.

<pb n="462"/>

अवश्यंभाविनी नित्यं प्रत्यासत्तिश्च कस्यचित् ।  
न तावता व्यपेतत्वादितरेषामनङ्गता ॥ ८३ ॥  

[1]द्व्यन्तरैकान्तरत्वे च गकारौकारयोर्ध्रुवम् ।  
अर्थप्रत्यायने शक्तिस्तत्रस्थौ गमकौ यतः ॥ ८४ ॥  

यथा विसर्जनीयस्य व्यवधाने न शक्तता ।  
तथैवेतरयोः शक्तिरानन्तर्ये न विद्यते ॥ ८५ ॥  

न च यत्रैकशोऽशक्तिस्तत्र सर्वेष्वशक्तता ।  
[2]रथाद्यङ्गानि दृश्यन्ते शाल्यादिवहनादिषु ॥ ८६ ॥  

शक्तिस्तत्रास्ति काचिद्धि वहने सा [3]समर्थ्यते ।  
सङ्घातेन तु वर्णानां प्रत्येकं [4]काचिदिष्यते ॥ ८७ ॥  

अधिकारभावनायां बहूनामाग्नेयादीनां करणत्वेऽवगते नान्त्यस्यैव सन्नि-
धानादङ्गत्वमित्याह—**अवश्यंभाविनीति** ॥



एवम्—“दृष्टश्च पूर्वमासादेः”-इत्युपक्रान्तत्रयं व्याख्यायाधुना दार्ष्टा-
न्तिके योजयितुमाह—**द्व्यन्तरैकान्तरत्वे चेति** । सम्बन्धग्रहणवशेन प्रतिपाद-
कत्वे [5]यत् यथा वृत्तं तत्तथेत्यर्थः ॥



अन्यथा नेत्याह—**यथा विसर्जनीयस्येति** ।



एकैकशश्चाशक्तानां समुदायस्य शक्तता दृष्टैवेत्याह—<q>न च यत्रैकशोऽ-
शक्ति</q>रिति । शालिवहनाख्ये कार्ये प्रत्येकमशक्तानामपि रशाङ्गनां समुदितानां
शक्तता दृष्टैवेत्यर्थः ॥



ननु च रथाङ्गानामेकैकस्यापि शालिवहनाख्ये कार्ये शक्तिरस्त्येव ; सङ्घाते
तु प्रचयादभ्यधिककार्यारम्भकत्वम् । गकारादीनां तु गोत्वावयवशक्तौ नैकैक-
स्यावयवशः स्फुटास्फुटप्रतिपादकत्वेन वा शक्तिरस्तीति श्लोकद्वयेन चोदयति—
**शक्तिरत्रास्ति काचिदि**त्यादिना ।


[1]: द्व्यन्तरैकात्वेन. चौ. मु.

[2]: तथाह्मङ्गानि. चौ. मु.

[3]: समृध्यते. चौ. मु.

[4]: ईक्ष्यते. चौ. मु.

[5]: यत् omitted मा.

<pb n="463"/>

न ह्यर्थावयवः कश्चित् प्रत्येकं तैः प्रतीयते ।  
समस्तस्याथवा कश्चिद् बोधलेशो[1]ऽवजायते ॥ ८८ ॥  

रथस्यापि तु यत्कार्यं शाल्यादिवहनं न तत् ।  
प्रत्येकं दृश्यते [2]कैश्चिन्मनागपि यथेहितम् ॥ ८९ ॥  

अथ यत्किंचिदुच्येत वहने तदिहापि नः ।  
स्वात्मप्रत्ययहेतुत्वं [3]वर्णेऽस्त्यर्थेऽथवा क्वचित् ॥ ९० ॥  

यस्यानवयवः स्फोटो व्यज्यते वर्णबुद्धिभिः ।  
सोऽपि पर्यनुयोगेन [4]नैवानेन विमुच्यते ॥ ९१ ॥  

तत्रापि प्रतिवर्णं हि पदस्फोटो न गम्यते ।  
न चावयवशो व्यक्तिस्तदभावान्न चात्र धीः ॥ ९२ ॥  

प्रत्येकं चाप्यशक्तानां समुदायेऽप्यशक्तता ।  

तत्र परिहारमाह—**रथस्येति** । रथस्य यत् कार्यं तत्रैकैकस्य शक्तिर्नास्ति,
मिलितानामस्तीत्यर्थः ॥



अथैकैकस्य यत् कार्यं तत्रैकैकस्य शक्तिरुच्येत ; गकारादीनामपि तर्हि
आलम्बनविज्ञानोत्पत्तौ सम्बन्धग्रहणवशेन वा क्वचिदर्थेऽप्यस्तीत्याह—<q>अथ
यत्किंचिदुच्येतेति</q> ।



यश्चायमर्थप्रतिपत्तौ वर्णानां पर्यनुयोग उक्तः—नैकैकस्य, नापि सम्भूय
युगपत् क्रमेण वा—इत्यादि, स पदस्फोटाभिव्यक्तावपि भवत्पक्षे ध्वनीनां वर्णानां
वा तुल्य इत्याह—**यस्येति** ।



तत्र नैकैकस्य पदस्फोटाभिव्यञ्जकत्वम्, अनुपलब्धेरित्याह—<q>तत्रापि
प्रतिवर्णमिति</q> । नापि सर्वेषामवयवद्वारेणाभिव्यञ्जकत्वम्, निरवयवत्वादनुपलब्धेश्चे
त्याह—**न चेति** ॥



प्रत्येकमशक्तानां समुदायोऽप्यशक्त एवेत्याह—**प्रत्येक**मित्यर्धेन । तस्मा-


[1]: लेशोऽ. चौ. मु.

[2]: किंचित्. चौ. मु.

[3]: वर्णेष्वर्थेऽपिवा. चौ. मु.

[4]: नैवैतेन. चौ. मु.

<pb n="464"/>
तत्र यः परिहारस्ते स नोऽत्रापि भविष्यति ॥ ९३ ॥  

सद्भावव्यतिरेकौ च तथावयववर्जनम् ।  
तवाधिकं भवेद् [1]यस्माद् यत्नोऽसावर्थबुद्धिषु ॥ ९४ ॥  

नान्यथानुपपत्तिश्च [2]भवत्यर्थमितिं प्रति ।  
तदेवास्या निमित्तं स्याज्जायते यदनन्तरम् ॥ ९५ ॥  

सा च वर्णद्वयज्ञानेऽतीतेऽन्त्यज्ञानतः परा ।  
[3]भवतीति तदेवास्या निमित्तमवकल्पते ॥ ९६ ॥  

विना संस्कारकल्पेन तदनन्तरवृत्तितः ।  
कृतानुग्रहसामर्थ्यो वर्णोऽन्त्यः प्रतिपादकः ॥ ९७ ॥  

दवश्यं कश्चित् पदस्फोटाभिव्यक्तौ वर्णानां प्रकार आस्थेयः ; स नोऽर्थप्रतिपत्तावेव
भविष्यतीत्याह—**तत्र यः परिहार**इत्यर्धेन ॥



ननु समाने पर्यनुयोगे तत्परिहारे च स्फोटपक्ष एव कस्मान्न भवतीत्याह—
**सद्भावव्यतिरेकाविति** । अनुपलभ्यमानस्य सद्भावः, वर्णव्यतिरिक्तत्वम्, निरवय-
वत्वम्, पूर्वविज्ञानजनितस्य संस्कारस्य शक्तिकल्पनं च बाधकम् । तदुक्तम्
“शब्दकल्पनायां सा च संस्कारस्य शक्तिकल्पना, शब्दकल्पना च”—इति ।
[4]तस्मादुपलभ्यमानानामेव वर्णानां पूर्वविज्ञानजनितसंस्कारविशिष्टोऽन्त्यो [5]वर्णः
गोत्वं प्रतिपादयति इत्ययं यत्न आस्थेय इत्यर्थः ॥



अपि च, वर्णत्रयव्यतिरिक्तशब्दकल्पनायां चार्थापत्तिः प्रत्यक्षं वा प्रमाणम् ?
न तावदर्थापत्तिः, अर्थप्रतिपत्तेरन्यथाप्युपपद्यमानत्वादित्याह—**नान्यथेति** श्लोक-
द्वयेन ॥



अथवान्त्यस्यैवानन्तरोपलब्धवर्णद्वयानुगृहीतस्य संस्कारमन्तरेणैव निमित्तत्व-
मित्याह—**विना संस्कारकल्पेनेति** ॥


[1]: तस्मात्. चौ. मु.

[2]: भवेदर्थमिति. चौ. मु.

[3]: भवतीतीदृगेवास्या. चौ. मु.

[4]: तस्मादुपलभ्यमानामेव गोत्वं प्रति
वर्णानां. मा.

[5]: वर्ण इत्ययं. मा.

<pb n="465"/>

एष एव [1]च संस्कार इति केचित् प्रचक्षते ।  
[2]अदृष्टकल्पनाहीनं तावन्मात्रं हि दृश्यते ॥ ९८ ॥  

अथवा वासनैवास्तु संस्कारः सर्व एव हि ।  
दृढज्ञानगृहीतेऽर्थे संस्कारोऽस्तीति मन्वते ॥ ९९ ॥  

तस्यार्थबुद्धिहेतुत्वे [3]विसंवादोऽत्र निर्णये ।  
तद्भावभाविताहेुतुर[4]न्यत्रेव प्रतीयते ॥ १०० ॥  

संस्कारेऽनिष्यमाणे तु पूर्ववृत्तत्वकल्पनम् ।  
निष्प्रमाणक[5]मित्येवं नानुग्रहफलं भवेत् ॥ १०१ ॥  

अनन्तरवृत्ततामेव वा संस्कारशब्देनाह भाष्यकार इत्याह—**एष इति** ।
स्मरणान्यथानुपपत्तिकल्पितस्य स्मरणोत्पादकत्वात् संस्कारान्तरपरिकल्पनायां च
प्रमाणाभावादुपलब्धवर्णद्वयविशिष्टान्त्यवर्णानन्तरं चार्थप्रतिपत्तिदर्शनादलं संस्का-
रान्तरेणेत्यर्थः ॥



अथवा गकारादिविज्ञानजनितवासनामेवाह भाष्यकारः संस्कारशब्देन ।
तद्विशिष्टस्यैवान्त्यावयवस्यार्थप्रतिपत्तौ हेतुत्वं स्मरणान्यथानुपपत्तिप्रमाणकम् । सर्व-
लोकप्रसिद्धं चैतत् । तदुक्तम्—“वस्तुधर्मो ह्येषः, यदनुभवः पटीयान् स्मृति-
बीजमाधत्ते”—इति । तदेतदाह—**अथवा वासनैवास्त्विति** ॥



अर्थप्रतिपादकत्वे तु तस्य विप्रतिपत्तिः, तत्र च तद्भावभावित्वं स्मृति-
विज्ञान इव निर्णयकारणमित्याह—**तस्यार्थबुद्धिहेतुत्व इति** ॥



युक्त चैतत्, अनिष्यमाणे च संस्कारे पूर्वयोरन्यं प्रत्यनुग्राहकत्वं न
स्यादित्याह—**संस्कारेऽनिष्यमाण इति** । न तावत् पूर्वयोरन्त्यं प्रति विज्ञान-
योरनुग्राहकत्वम्, अन्त्यवर्णज्ञानवेलायां तिरोहितत्वात् ; नापि संस्कारद्वारेण, तद-
भावाभ्युपगमात् । नाप्यनन्तरोपलब्धयोः, संस्काराभावेन उपलम्भानुपलम्भयोरवि-
शेषादित्यर्थः ॥


[1]: तु. चौ. मु.

[2]: अदृष्टकल्पनातीतं. चौ. मु.

[3]: विसंवादोऽस्य. चौ. मु.

[4]: अन्यत्रैव. चौ. मु.

[5]: एवेति. चौ. मु.

<pb n="466"/>

यद्यपि स्मृतिहेतुत्वं संस्कारस्य व्यवस्थितम् ।  
[1]कार्यान्तरेऽपि सामर्थ्यं न तस्य प्रतिषिध्यते ॥ १०२ ॥  

तेन संस्कारसद्भावो [2]नानेनैव प्रकल्पितः ।  
[3]तस्यार्थप्रत्ययार्थत्वमदृष्टं केवलं कृतम् ॥ १०३ ॥  

शब्दपक्षेऽपि तच्चैतददृष्टत्वान्न मुच्यते ।  
कार्यबोधनशक्तत्वं तुल्यं संस्कारशब्दयोः ॥ १०४ ॥  

क्षीणार्थापत्तिरेवं च न स्फोटं परिकल्पयेत् ।  

गकारादिस्मरणान्यथानुपपत्तिपरिकल्पितस्यान्यत्रासामर्थ्यादिति चेदित्याश-
ङ्क्याह—**यद्यपीति** । अर्थप्रतिपत्तिलक्षणेऽपि कार्ये तदन्यथानुपपत्या तत्रापि
सामर्थ्यावगमादित्यर्थः ॥



ननु स्मरणान्यथानुपपत्तिकल्पितस्य संस्कारस्यार्थप्रतिपत्यन्यथानुपपत्या
शक्तिकल्पनायां स्फोटकल्पनैव वरमित्याशङ्क्याह—**तेन संस्कारसद्भाव इति** ।



मम वर्णस्मरणान्यथानुपपत्यावगत एव संस्कारात्मके धर्मिणि शक्तिमात्र-
कल्पना ; तव त्वर्थप्रतिपत्यन्यथानुपपत्या धर्मिणोऽपि स्फोटस्य कल्पनेति विशेषः ॥



सा च संस्कारस्य शक्तिः कल्पयित्वापि स्फोटं भवत्पक्षे स्फोटाभिव्यक्तौ
परिकल्पनीयैवेति कल्पनागौरवमित्याशङ्क्याह—**शब्दपक्षेऽपीति** ।



तत्र गकारादिस्मरणान्यथानुपपत्या कल्पिते वा धर्मिणि संस्कारात्मकेऽर्थ-
प्रतिपत्यन्यथानुपपत्या शक्तिमात्रं परिकल्प्यताम्, शक्तिविशिष्टं वा पदस्फोटाख्य-
धर्म्यन्तरमिति चिन्तायां संस्कारस्यैव शक्तिमात्रं परिकल्प्यार्थप्रतिपत्तेरुपपन्नत्वान्न
स्फोटकल्पनायामर्थापत्तिः प्रभवतीत्याह—**कार्यबोधनशक्तत्वमिति** ।



अपि च, कल्पयित्वार्थप्रतिपत्या शक्तिविशिष्टं पदस्फोटाख्यं संस्कारस्य
शक्तिः परिकल्पनीया । अतः पूर्ववर्णजनितसंस्कारविशिष्टस्यैवान्त्यस्य पदस्फोटाभि-


[1]: कार्यान्तरेषु. चौ. मु.

[2]: नानेनैवं प्रकल्प्यते. चौ. मु.

[3]: तस्यार्थबुद्धिहेतुत्वम्. चौ. मु.

<pb n="467"/>
संस्कारकल्पना पूर्वमवश्यंभाविनी हि ते ॥ १०५ ॥  

ध्वनिभ्योऽप्यपरस्तावन्नेष्येतार्थमितिं प्रति ।  
ते वा यद्युपलभ्येरन् वर्णाः प्रत्यक्षतो न [1]वा ॥ १०६ ॥  

वर्णानां यौगपद्येन यदि चावश्यमर्थिता ।  
नित्यत्वात् सर्वदा तत् स्यान्न तु कारणता तथा ॥ १०७ ॥  

इत्थं क्रमगृहीतानां [2]युगपद् वाथवा परा ।  
स्थितिः सा कारणं तु स्यान्नित्यमर्थधियं प्रति ॥ १०८ ॥  

व्यञ्जकत्वम्, अभिव्यञ्जकस्य चार्थप्रतिपादकत्वमित्याह—<q>संस्कारकल्पना पूर्व-
मिति</q> ।



ननु यदि वर्णेभ्य एव पदस्फोटाभिव्यञ्जकेभ्योऽर्थस्य प्रतिपन्नत्वेन
नार्थापत्तिरर्थान्तरं कल्पयति, ध्वनिभ्य एव तर्हि वर्णाभिव्यञ्जकेभ्योऽर्थप्रतिपत्तेरुप-
पन्नत्वेन वर्णत्रयसद्भावोऽपि न स्यात् । ततश्च—“गकारौकारविसर्जनीयाः”—
इति भाष्यमनुपपन्नमित्याशङ्क्याह **ध्वनिभ्योऽपीति** । स्यादेतदेवम्, यदि
स्फोटवदर्थप्रतिपत्यन्यथानुपपत्तिरेव वर्णसद्भावे प्रमाणं स्यात् ; वर्णवदेव च ध्वनयः
प्रत्यक्षा भवेयुः; प्रत्यक्षावगतवर्णत्रयान्यथानुपपत्तिकल्पितास्तु ध्वनयः; तत्र वर्णत्रया-
भावे एषामभाव एव स्यात् । तस्माद् वर्णानामेव संभूय क्रमेण वार्थप्रतिपत्ति-
निमित्तत्वान्नार्थापत्तिरर्थान्तरं कल्पयतीत्यर्थः ।



ननु नित्यत्वेन वर्णानां यौगपद्यस्यापि सद्भावात् संभूय यौगपद्येन निमित्तत्वं
कस्मान्नेष्टम् ? अत आह—**वर्णानामिति** । अनभिव्यक्तानां यौगपद्यम्, न तु
कारणत्वमित्यर्थः ॥



पक्षान्तरमाह—**इत्थमिति** ।



विशिष्टक्रमगृहीतानां वानन्तरं सत्तार्थप्रतिपत्तिनिमित्तत्वम्, तथा सम्बन्ध-
ग्रहणादित्यर्थः ।


[1]: च. चौ मु

[2]: युगपद्याथवा. चौ. मु.

<pb n="468"/>

यद्वा प्रत्यक्षतः पूर्वं क्रमज्ञातेषु यत् परम् ।  
समस्तवर्णविज्ञानं तदर्थज्ञानकारणम् ॥ १०९ ॥  

तत्र ज्ञाने च वर्णानां यौगपद्यं प्रतीयते ।  
नावश्यं यौगपद्येन [1]प्रत्यक्षत्वेन तद्भवेत् ॥ ११० ॥  

चित्ररूपां च तां बुद्धिं सदसद्वर्णगोचराम् ।  
[2]केचिदाहुर्यया वर्णो गृह्यतेऽन्त्यः पदे पदे ॥ १११ ॥  

अन्त्यवर्णेऽपि विज्ञाते [3]पूर्वसंस्कारकारितम् ।  
स्मरणं यौगपद्येन सर्वेष्वन्ये प्रचक्षते ॥ ११२ ॥  

सर्वेषु [4]चैतदर्थेषु मानसं सर्ववादिनाम् ।  
इष्टं समुच्चयज्ञानं [5]क्रमज्ञानेषु सत्स्वपि ॥ ११३ ॥  

पक्षान्तरमाह—**यद्वेति** श्लोकद्वयेन । न पूर्ववर्णसंस्कारस्य साक्षादर्थप्रति-
पत्तौ निमित्तत्वम् । संस्कारजन्यायां तु बुद्धौ युगपत् प्रतिभासमानस्य वर्णत्रयस्य
निमित्तत्वम्, नावश्यं प्रतीतिगतस्यैव यौगपद्यस्यार्थप्रतिपादकत्वम्, स्मृतिगतस्या-
प्युपपत्तेरित्यर्थः ॥



तां च [6]बुद्धिं पूर्ववर्णजनित[7]संस्कारानुगृहीतान्त्यवर्णजन्यामतिक्रान्तवर्ण-
ग्रहणरूपां सदसद्वर्ण[8]गोचरां केचिद् विचित्रामिच्छन्ति, यया पदे पदेऽन्त्यवर्ण-
ग्रहणमित्याह—**चित्ररूपां चेति** ।



अपरे तु संस्कारत्रयजन्यां वर्णस्मरणरूपां सङ्कलनात्मिकामिच्छन्तीत्याह—
**अन्त्यवर्णेऽपि विज्ञान इति** ।



दृष्टं च क्रमगृहीतानां युगपत् स्मरणमित्याह—**सर्वेषु चेति** ।


[1]: प्रत्यक्षस्थेन. चौ. मु.

[2]: केचिदाहुर्यथा. चौ. मु.

[3]: सर्वसंस्कार. मा.

[4]: चैवमर्थेषु. चौ. मु.

[5]: क्रमज्ञातेषु. मा.

[6]: बुद्धिं. omitted मा.

[7]: संस्कारान्त्यवर्ण. मा.

[8]: गोचराङ्ककचिद्विचित्र. मा.

<pb n="469"/>

न [1]चेत्तदभ्युपेयेत क्रमदृष्टेषु नैव हि ।  
शतादिरूपं जायेत तत्समुच्चयदर्शनम् ॥ ११४ ॥  

तेन श्रोत्रमनोभ्यां स्यात् क्रमाद् वर्णेषु यद्यपि ।  
पूर्वज्ञानं [2]परस्तात् तु युगपत् स्मरणं भवेत् ॥ ११५ ॥  

तदारूढा[3]स्तदा वर्णा न दूरेऽर्थावबोधनात् ।  
शब्दादर्थमतिस्तेन लौकिकैरभिधीयते ॥ ११६ ॥  

चित्रबुध्यानया भ्रान्त्या वर्णेभ्यो व्यतिरेकतः ।  
पश्चाद् गौरिति विज्ञानं प्रत्यक्षं कैश्चिदिष्यते ॥ ११७ ॥  

क्रमगृहीतानां युगपत् स्मरणानभ्युपगमे त्वेकादिक्रमेण गृहीतानां सङ्कल-
नात्मकः शतप्रत्ययो न स्यादित्याह—**न चेदिति** ।



उपसंहरति—**तेन श्रोत्रमनोभ्यामिति** ।



तदारूढानां स्वार्थप्रतिपादकत्वे सति व्यवधानाभावेन शब्दार्थं प्रतिपद्या-
महे—इति लौकिकं वचनमित्याह—**तदारूढास्तदेति** । तस्मादुक्तेन प्रकारेणार्थ-
प्रतिपत्तेरन्यथाप्युपपद्यमानत्वेन नार्थान्तरं परिकल्पयतीति सिद्धम् । स्वयं चैतत्—
‘यावन्तो यादृशाः’—इत्यादिना व्याख्यातम् ।



ननु विज्ञानत्रयोत्तरकालं—गौः—इत्येकाकारं विज्ञानमेकैकज्ञानविलक्षण-
मर्थान्तरावभासमुपजायते ; तद्भावभावित्वेनाक्षजत्वात् प्रत्यक्षम् । न च तद्वर्णा-
लम्बनम्, भिन्नत्वाद् वर्णानाम् । तत्र यदा शाबलेयादिषु—गौरयम्—इत्येका-
कारं विज्ञानं शाबलेयादिव्यतिरिक्तैकजातिप्रसाधकम्, यथा च प्राण्यादिषु—देव-
दत्तोऽयम्—इति विज्ञानमेकावयविप्रसाधकम्, तद्वद्—गौः—इत्यपि वर्णत्रय-
व्यतिरिक्तैकप्रसाधकं प्रत्यक्षमिष्टं कैश्चिदित्येतद् विकल्प्य दूषयति—न तावद्वर्ण-
त्रयोत्तरकालमेकाकारमर्थान्तरग्राहकं विज्ञानमुपजायते, वर्णत्रयव्यतिरिक्तस्य श्रोत्रे
विज्ञाने प्रतिभासाभावात् ? तदुक्तम्—“ते च श्रोत्रग्रहणाः”—इति ।



भ्रान्तेस्तु मूलमुपदर्शयितुमाह—**चित्रबुध्यानयेति** । वर्णद्वयप्रतिपत्त्य-
नन्तरं सदसद्वर्णगोचरं ग्रहणस्मरणरूपं यद्विज्ञानमुपजायते [4]समस्तसंस्कारकारितम्,


[1]: चेत्तदाभ्युपेयेत. चौ. मु.

[2]: परस्तान्न. चौ. मु.

[3]: ततो. चौ. मु.

[4]: कारितं तावत् कुतोऽयं. मा.

<pb n="470"/>

वैलक्षण्यं च[1] तस्येष्टमेकैकज्ञानतः स्फुटम् ।  
वर्णरूपावबोधात् तु न तदर्थान्तरं भवेत् ॥ ११८ ॥  

यदि चार्थान्तरत्वं स्यादेकैकस्मात् त्रयस्य तत् ।  
वर्णत्रयपरित्यागे बुद्धिर्नान्यत्र जायते ॥ ११९ ॥  

गौरित्येकमतित्वं तु नैवास्माभिर्निवार्यते ।  
[2]तद्ग्राह्येकार्थता भ्रान्त्या शब्दे स्यादेकतामतिः ॥ १२० ॥  

शैघ्र्यादल्पान्तरत्वाच्च गोशब्दे सा भवेदपि ।  
[3]देवदत्तादिशब्दे तु स्फुटो भेदः प्रतीयते ॥ १२१ ॥  

तत्कृतोयं भ्रमः न तु तत्रार्थान्तरं प्रतिभासते । वर्णा एव तु परोक्षापरोक्षतया
प्रतिभासन्ते; नार्थान्तरमित्यर्थः ।



इष्टमेव च तस्य वैलक्षण्यमेकैकवर्णगोचराद् विज्ञानादित्याह—**वैलक्षण्यमिति** ।



यदि चैकैकज्ञानगोचराद् गकारादेर्वर्ण[4]त्रयस्यार्थान्तरत्वं तदपीष्टमेवेत्याह—
**यदि चार्थान्तरत्वमिति** ।



यदपि केवलं प्रतीयमानस्यैव गकारादेरेकार्थसंश्लेषकारितमेकाकारं विज्ञान-
मुपजायते, तदपि वर्णत्रयात्मकैकगोपदालम्बनम् । एकपदत्वं चैंकार्थकत्वेनैक-
बुद्धिग्राह्यत्वेन चेत्याह—**गौरित्येकमतित्वन्त्विति** ।



यत्र तु भिन्नावशिष्टता, तत्रैकमतित्वं नास्तीत्याह—**शैध्य्रादिति** । गौः—
इत्यत्रापि प्रतिपत्तित्रयमेकलक्षणोत्पन्नत्वेनैकावशिष्टत्वेनैकत्ववदवभासते ; न तु
तत्रैकार्थकारित्वेन वर्णत्रयालम्बनैकावगतिः, सम्बन्धग्रहणाग्रहणयोरविशेषात् इति
अपिशब्दस्यार्थः ।



“नन्वेवमपि—शब्दादर्थं प्रतिपद्यामहे—इति लौकिकं वचनमनुपपन्नम्”—
इति चोद्यभाष्यम् । तस्यायमर्थः—संस्काराणामर्थप्रतिपादकत्वे तेषामशब्दत्वेन—
शब्दादर्थं प्रतिपद्यामहे—इति लौकिकं वचनमनुपपन्नम्—इति । तत्र परिहारभाष्य-


[1]: तु. चौ. मु.

[2]: तद्ग्राह्यैकार्थताभ्यां. च. चौ. मु.

[3]: देवदत्तादिशब्देषु. चौ. मु.

[4]: त्रयस्यार्थान्तरत्वमपीष्ट. मा.

<pb n="471"/>

न गौणः शब्द इत्येवं ग्रन्थसम्बन्धनं भवेत् ।  
अस्त्यक्षरेषु हेतुत्वं तत्परं वचनं [1]च तत् ॥ १२२ ॥  

शब्दादिति च हेतुत्वं पञ्चम्यात्राभिधीयते ।  
भवत्पक्षेऽपि चैकान्ताज्ज्ञानेन व्यवधिर्जवेत् ॥ १२३ ॥  

गौणोऽन्यथा [2]प्रसिद्धः सन् प्रयुज्येतान्यथा यदि ।  
न चान्यादृङ्निमित्तत्वं कस्यचित् संप्रतीयते ॥ १२४ ॥  

स्वव्यापारव्यवायो हि सर्वस्मिन्नेव कारके ।  
दृष्टो व्यापार ईदृक् [3]च शब्दस्येत्यव्यवेतता ॥ १२५ ॥  

गकारादेर्यदा चान्यो न लोके शब्द उच्यते ।  

द्वयम्—“यदि नोपपद्यते, अनुपपन्नं नाम”—इत्येकम्, “न चैतदनुप-
पन्नार्थम्, अक्षरेभ्यः संस्कारः, संस्कारादर्थप्रतिपत्तिरिति भवन्त्यर्थप्रतिपत्तावक्षराणि
निमित्तम्”—इत्यपरं भाष्यम् । “गौण एष शब्दः”—इति चोद्यभाष्यम् ;
तस्याभिप्रायः—संस्कारादर्थप्रतिपत्तावक्षराणां गौणमर्थप्रतिपादकत्वम् । ततश्च—
शब्दादर्थं प्रतिपद्यामहे—इतीति । नायं गौणः शब्दः, अक्षराणां संस्कार-
द्वारेणार्थप्रतिपत्तौ तद्भावभावित्वेन निमित्तत्वात् । निमित्तप्रतिपादकं चैतद्वचनम्—
शब्दादर्थं प्रतिपद्यामहे—इति इत्यर्थः ।



एतदेव विवृणोति—**शब्दादिति च हेतुत्वमिति** ।



यदि च कस्यचित् साक्षात्कारकत्वं स्यात्, ततोऽक्षराणां संस्कारव्यवधाने-
नार्थप्रतिपत्तौ गौणत्वं स्यात् ; न तु तदस्ति, काष्ठादेरपि पाके ज्वलनव्यवधाना-
दित्याह—**गौणोऽन्यथा प्रसिद्ध इति** ।



अथवा, अवान्तरव्यापारविशिष्टस्य कारकत्वेन तस्य च प्रतिकारकं
विचित्रत्वेन न क्वचिद् व्यवधानमित्याह—**स्वव्यापारव्यवाय इति** ।



गकारादिव्यतिरिक्ते लोके शब्दशब्दप्रयोगाभावेन 4अशब्दत्वेन स्फोट-
पक्षे एव—शब्दादर्थं प्रतिपद्यामहे—इति लौकिकं वचनमनुपपन्नमित्याह—
**गकारादेरिति** ।


[1]: हि. चौ. मु.

[2]: प्रसिद्धो वा. चौ. मु.

[3]: तु. चौ. मु.

[4]: शब्दत्वेन. मा.

<pb n="472"/>
तदा तस्मात् प्रतीतेऽर्थे शब्दादिति कथं भवेत् ॥ १२६ ॥  

शब्दज्ञानादिसंस्कारव्यक्तस्फोटकृतेऽथवा ।  
प्रत्यये शब्दजन्यत्वमिति गौणं प्रसज्यते ॥ १२७ ॥  

संस्कारजननार्थं च न शब्दोच्चारणं मतम् ।  
अर्थप्रतीतिमुद्दिश्य प्रयुक्तस्य[1] क्रमस्त्वयम् ॥ १२८ ॥  

तस्मात् तादर्थ्यतः शब्दः फलेन व्यपदिश्यते ।  
समुच्चयावबोधे तु व्यवधानं न केनचित् ॥ १२९ ॥  

यदि [2]वापूर्वसंस्कार इतिकर्तव्यतेष्यते ।  
वर्णोऽन्त्यो गमकस्तस्य शब्दत्वान्मुख्यता भवेत् ॥ १३० ॥  

अथ वर्णाभिव्यञ्जकस्यार्थप्रतिपादकत्वेन लौकिकवचनमुपपन्नमित्युच्यते,
[3]तत्रास्य गौणत्वं प्राप्नोतीत्याह—**शब्दज्ञानादीति** । भवत्पक्षे हि वर्णानामर्थ-
प्रतिपादकत्वं शब्दालम्बनज्ञानसंस्कारतच्छक्तिकल्पनाभिव्यक्तस्फोटव्यवहितमिति—
शब्दादर्थं प्रतिपद्यामहे—इति गौणमापद्यत इत्यर्थः ।



अस्मत्पक्षे तु यथा पाकमुद्दिश्य काष्ठादेः प्रवृत्तौ ज्वलनादेरवान्तरव्यापार-
त्वेनाव्यवधायकत्वम्, एवं वर्णत्रयस्यार्थप्रतिपत्तिमुद्दिश्य प्रयुक्तस्य न संस्कारेण
व्यवधानमित्याह—**संस्कारजननार्थमिति** ।



उपसंहरति—**तस्मादिति** । इन्द्रियादावपि संकलनाप्रत्ययारूढानां प्रति-
पादकत्वम्, तदापि व्यवधानं नास्तीत्याह—**समुच्चयावबोध इति** । तदुक्तम्—
“तदारूढाः”—इति ।



यदाप्यन्त्यस्य पूर्ववर्णजनितसंस्कारविशिष्टस्य गमकत्वम्, तदापि तस्य
शब्दत्वेन व्यवधानाभावेनैकत्वेन च [4]मुख्यत्वम् । शब्दादिति प्रकृतिप्रत्यौ ;
इत्याह—**यदि वापूर्वसंस्कार इति** ।


[1]: क्रमादयम्. चौ. मु.

[2]: चापूर्वसंस्कार. चौ. मु.

[3]: तत्राप्यगौणत्वं. मा.

[4]: मुख्यत्वं शब्दादिति प्रकृतिप्रत्यये....
त्याह. मा.

<pb n="473"/>

वर्णा वा ध्वनयो वापि स्फोटं न पदवाक्ययोः ।  
व्यञ्जन्ति व्यञ्जकत्वेन यथा दीपप्रभादयः ॥ १३१ ॥  

सत्त्वाद् घटादिवच्चेति साधनानि यथारुचि ।  
लौकिकव्यतिरेकेण कल्पितेऽर्थे भवन्ति हि ॥ १३२ ॥  

नार्थस्य वाचकः स्फोटो वर्णेभ्यो व्यतिरेकतः ।  
घटादिवन्न दृष्टेन विरोधो धर्म्यसिद्धितः ॥ १३३ ॥  

प्रतिषेधेत्तु यो वर्णांस्तज्ज्ञानानन्तरोद्भवान् ।  
दृष्टबाधो भवेत् तस्य शशिचन्द्रनिषेधवत् ॥ १३४ ॥  

वर्णोत्था वार्थधीरेषा तज्ज्ञानानन्तरोद्भवा ।  
येदृशी सा तदुत्था हि धूमादेरिव वह्निधीः ॥ १३५ ॥  

[1]तत्रैव वैलक्षण्यमाह—**वर्णा वा इति** । वर्णा वा ध्वनयो वापीति धर्मि-
निर्देशः, स्फोटं नाभिव्यञ्जन्तीति साध्यो धर्मः, व्यञ्जकत्वादिति हेतुः, प्रदीपव-
दिति दृष्टान्तः । तस्मिन्नेव प्रतिज्ञार्थे सत्त्वादिति हेतुः, घटवदिति दृष्टान्त इत्याह—
**सत्त्वाद् घटादिवच्चेति** । न चात्र प्रत्यक्षादिविरोधः, प्रत्यक्षादिना प्रतीयमानत्वात्
स्फोटस्येत्याह—**साधनानीति** ।



प्रयोगान्तरमाह—**नार्थस्य वाचक इति** । स्फोट इति धर्मी, अर्थस्य
वाचको न भवतीति साध्यो धर्मः, वर्णव्यतिरिक्तत्वादिति हेतुः, घटवदिति
दृष्टान्तः । नापि [2]स्फोटानन्तरा धीर्भवतीत्याह **प्रतिषेधेदिति** । यदि कश्चिदेव-
माह—न वर्णत्रयमर्थस्य वाचकम्, स्फोटव्यतिरिक्तत्वात् घटवत्—इति, तस्य
वर्णत्रयप्रतिपत्त्यनन्तरमनन्यथासिद्धार्थप्रतिभान्यथानुपपत्त्या शशिचन्द्रनिषेधवद्बाध
इत्यर्थः ।



प्रमाणान्तरमाह—**वर्णोत्था वेति** । वर्णजन्येति साध्यो धर्मः, वर्णप्रति-
पत्यनन्तरमुत्पद्यमानत्वादिति हेतुः, धूमादग्न्यनुमानवदिति दृष्टान्तः ।


[1]: तत्रैव त्रैलक्षण्य. मा.

[2]: स्फोटानन्तराधो भवतीत्याह. मा.

<pb n="474"/>

दीपवद्वा गकारादिर्गवादेः प्रतिपादकः ।  
ध्रुवं प्रतीयमानत्वात् तत्पूर्वं प्रतिपादनात् ॥ १३६ ॥  

वर्णातिरिक्तः प्रतिषिध्यमानः पदेषु मन्दं फलमादधाति ।  
कार्याणि [1]वाक्यावयवाश्रयाणि सत्यानि कर्तुं कृत एष यत्नः ॥ १३७ ॥  

प्रयोगान्तरमाह—**दीपवद्वेति** । गकारादित्रयं धर्मि, प्रतिपादकमिति
साध्यो धर्मः, गोत्वप्रतिपादनादिति हेतुः, रूपे प्रदीपवदिति दृष्टान्तः ।



शब्दार्थयोः सम्बन्धाक्षेपानन्तरं वर्णव्यतिरिक्तसम्बन्धिनिराकरणमसम्बद्धम्,
तस्यैवार्थेन सह सम्बन्धोपपत्तेरिति चोदयति—**वर्णेति** । तत्र परिहारमाह—
**कार्याणीति** । वर्णत्रयातिरिक्तस्य विधिमुखेन कार्यमुखेन वानुपलभ्यमानत्वेन
सम्बन्धग्रहणाभावाद् वाक्यस्फोटस्यासत्यत्वे [2]सम्बन्धस्यासत्यत्वाद् वर्णत्रयात्मन्येव
सम्बन्धिनि तस्योपलभ्यमानत्वेन च सम्बन्धस्य सद्भावः सत्यत्वं च सिध्यति ।
तदाह—**वाक्यावयवाश्रयाणीत्यादि** । सत्यानि कर्तुं कृत एष यत्नः स्फोटात्मक-
सम्बन्धिनः प्रतिषेधेन [3]वर्णात्मकसम्बन्ध्यवधारणरूपः । तदुक्तम्—



“आधारात्मनि विज्ञाते सुखमाधेयबोधनम्” । इति ॥


<trailer>इति भट्टोम्बेकविरचितायां तात्पर्यटीकायां
स्फोटाख्यं वादस्थानकं
समाप्तम्</trailer>
[1]: वाक्यावयवाश्रितानि. मा.

[2]: संवन्धस्यासत्यर्थाद्वर्ण. मा.

[3]: वर्णात्मकसंबधावधारण. मा.

