+++
title = "१५ स्फोटवादः"

+++

आधारात्मनि विज्ञाते सुखमाधेयबोधनम् ।  
तस्यैव तावत् प्रस्तावादथ गौरित्यतोऽब्रवीत् ॥ १ ॥  

एवमवस्थिते सिद्धान्तवादी प्रस्नपूर्वकं शब्दार्थयोर्निरूपणं करोति । “अथ
गौरित्यत्र कः शब्दः”—इत्यनन्तरेण शब्दनिरूपणम् ; “अथ गौरित्यस्य शब्दस्य
कोऽर्थः”—इत्यनेन चार्थनिरूपणम् । तत्र सम्बन्धाक्षेपानन्तरं तत्परिहारावसरे
शब्दार्थयोर्निरूपणमसम्बद्ध[^1_pg442]माशङ्क्य वार्तिककारः सम्बद्धत्वं दर्शयितुमाह—<q>आधा-
रात्मनी</q>त्यर्धेन । शब्दार्थसम्बन्धस्य हि शब्दार्थौ सम्बन्धिनावाधारौ . तत्राधार-
निरूपणद्वारेणाधेयनिरूपणमेवेदं द्रष्टव्यमित्यर्थः । तत्रापि शब्दपूर्वकत्वादर्थप्रति-
पत्तेः प्रथमं शब्दाख्यमेव सम्बन्धिनं निरूपयतीत्याह—**तस्यैव तावदि**त्यर्धेन ॥



अत्रानुपासितगुरवश्चोदयन्ति—अथ गौः—इति कस्यायं प्रश्नः ? न
तावत् पूर्वपक्षवादिनः, तस्य सम्बन्धाक्षेपानन्तरं तत्प्रश्नानुपपत्तेः । नापि सिद्धान्त-
वादिनः ; तस्यापि सम्बन्धाक्षेपानन्तरं तत्प्रतिसमाधानावसरे [^2_pg442]सम्बन्धिप्रश्नानु-
पपत्तेः । “गकारौकार” इत्यादि चोत्तरभाष्यं स्वप्रश्नानन्तरमसम्बद्धमेव स्यात् ।
यदपि वार्तिककारेणोक्तम्—



“आधारात्मनि विज्ञाते सुखमाधेयबोधनम् ।  
तस्यैव तावत् प्रस्तावादथ गौरित्यतोऽब्रवीत् ॥” इति  

तदपि यदि तावत् पूर्वपक्षवादी, ततोऽनुपपन्नम्, तेनाधारनिरूपणात् पूर्वमाधेयस्य
निरूपितत्वात्—“यदि प्रथमश्रुतो न प्रत्याययति”—इत्यादिना । अथ सिद्धान्त-
वादी, तर्हि सिद्धान्तवादिप्रश्नोऽयम् ; तत्रेदमनुपपन्नम्—कः स्वयमुत्तरं तेभ्यो
दद्यात्—इति पूर्वपक्षवादिप्रश्नोऽयमिति दर्शयिष्यति । अपि च, सिद्धान्तवादि-
नोऽपि नित्यत्वेन सम्बन्धिनिरूपणं सम्बन्धनित्यत्वप्रतिपत्तावुपयुज्यते । तत्र स्फोट-
निषेधेन वर्णत्रयात्मकत्वेन सम्बन्धिनिरूपणमसम्बद्धम्, स्फोटाख्येऽपि सम्बन्धिनि
तन्नित्यत्वाभ्युपगमेन सम्बन्धनित्यत्वोपपत्तेः । तस्मादालूनविशीर्णोऽयं सह [^3_pg442]विवरणेन
भाष्यग्रन्थः ॥

[^1_pg442]: निरूपणसंबन्धं. मा.

[^2_pg442]: सम्बन्धप्रश्नानुपपत्तेः. मा.

[^3_pg442]: Does he mean the. वार्तिक ?

<pb n="442"/>

प्रत्यक्षेऽपि विसंवादो येषां कः स्वयमुत्तरम् ।  
तेभ्यो दद्यादिति ज्ञात्वा वृद्धानां मतमब्रवीत् ॥ २ ॥  

अत्र समाधिः—सिद्धान्तवादिन एवायं प्रश्नः [^1_pg443]स हि सम्बन्धाक्षेपानन्तरं
स्फोटात्मकसम्बन्धिनिषेधेन वर्णात्मकसंबन्ध्यवधारणरूपः । अथ गौः—इत्यत्र
भवतः सम्बन्धी कः [^3_pg443]शब्दोऽभिमतः, यस्यार्थेन सह सम्बन्धाभावं मन्यसे ? यदि
वर्णयत्रातिरेकेण स्फोटाख्यः सम्बन्ध्यभ्युपगम्यते, ततस्तस्य वर्णत्रयातिरेकेण विधि-
मुख्येन बुद्धावप्रतिभासमानत्वेनाभावादर्शेन सह सम्बन्धो न नित्यो नापि सामयिकः
स्यात् । नाप्यर्थप्रतिपत्तिलक्षणकार्यावगतस्य सम्बन्धावगतिः, अप्रतिपन्ने तस्मिन्न-
स्याभावेनेतरेतराश्रयप्रसङ्गात् । भावे वा वाक्यस्फोटापेक्षया पदस्फोटस्यासत्यत्वेन
सम्बन्धसत्यता न स्यात् । वर्णत्रयात्मके तु सम्बन्धिनि विधिमुखेनावधारिते
तस्यार्थेन सह स्वरूपेण सत्यत्वेन च सम्बन्धग्रहणं शक्यम्, वाक्यार्थवत् पदार्थ-
योरपि सत्यत्वादित्यभिप्रायः । वक्ष्यति च—



“कार्याणि वाक्यावयवाश्रयाणि  
सत्यानि कर्तुं कृत एष यत्नः”—इति ॥  

[^4_pg443]तस्मात्—“अथ गौः” इति भाष्यं, आधारात्मनि—इति वार्तिकं द्वयमप्युपपन्नम् ।
“गकारौकारविसर्जनीयाः” इति भाष्यम्; तस्य [^5_pg443]स्वगतत्वेनोपवर्षग्रहणमसम्बद्धमा-
शङ्क्य व्याचष्टे—**प्रत्यक्षेऽपीति** । प्रतीयमाननबाधितकल्पं वर्णत्रयमुत्सृज्य विधिमुखेन
कार्यमुखेन वा प्रतिभासमानस्य निष्प्रयोजनस्य स्वप्रक्रिययाभ्युपगमो येषामनोधोपह-
तानाम्, कः स्वयमुत्तरं तेभ्यो दद्यादिति [^6_pg443]पर्यालोच्योपवर्षग्रहणं भाष्ये । “ते च
श्रोत्रग्रहणाः”—इत्यादि भाष्यम् । तस्यायमर्थः—श्रोत्रग्राह्ये वस्तुनि लोके शब्द-
शब्दः प्रयुज्यते । [^7_pg443]गकारादय एव च—गौः—इत्येतस्मिन् विज्ञाने श्रौत्रे वर्णत्रय-
विधिमुखेन सम्बन्धिनिरूपणं प्रक्रान्तम्—गौः—इत्येतस्मिन् विज्ञाने श्रौत्रे वर्णत्रय-
व्यतिरेकेणार्थान्तरावभासोऽस्ति, उत न—इति । नास्ति—इति सिद्धान्तितम्—
“ते च श्रोत्रग्रहणाः”—इति । तीर्थान्तरे तु कार्यमुखेन सम्बन्धिनिरूपणं कृतम्—

[^1_pg443]: न हि सम्बन्धापेक्षानन्तरम्. मा.

[^2_pg443]: अयं वाक्यभागः अधस्तात् “कृत एष यत्रः” इति इत्यतः परं मा. वर्तते.

[^3_pg443]: शब्दामिमतः मा.

[^4_pg443]: इतः पूर्वं मा. स्फोटात्मक...अवधारणरूपः इति वाक्यभागः दृश्यते, यथोपरिनिर्दिष्टम्.

[^5_pg443]: स्वमतत्वेनापकर्षग्रहणसम्बद्धमाशङ्क्य. मा.

[^6_pg443]: पर्यालोच्योपपन्नग्रहणं. मा.

[^7_pg443]: गकारादयद. मा.

<pb n="443"/>

तत्रार्थप्रत्ययद्वारं कृतं शब्दनिरूपणम् ।  
यैरासतां तु ते तावत् प्रत्यक्षेण ‘निरूप्यते ॥ ३ ॥  

प्रत्यक्षं नासमर्थं नस्तेन चार्थेऽवधारिते ।  
न हेतुर्बलवानन्यः [^1_pg444]परीक्ष्येत यतस्ततः ॥ ४ ॥  

तस्माच्छ्रोत्रपरिच्छिन्नो यद्यर्थं गमयेन्न वा ।  
सर्वथा तस्य शब्दत्वं लोकसिद्धं न हीयते ॥ ५ ॥  

अथ गौः—इत्येतस्मिन् विज्ञाने श्रौत्रे बहवोऽर्थाः प्रतिभासन्ते ; तत्र कस्तेषा
शब्दः ?—इत्युपक्रम्य—“येनोच्चरितेनार्थप्रत्ययो भवति, स शब्दः”—इत्युप-
संहृतम् । तत्र वार्तिककारः कार्यनिरूपणद्वारेण सम्बन्धिनिरूपणपरित्यागेन
विधिमुखेन यत् सम्बन्धिनिरूपणं कृतं भाष्ये, तत्र कारणमाह—<q>तत्रार्थप्रत्यय-
द्वारमिति</q> । गौः—इत्येतस्मिन्नक्षजे ज्ञाने वर्णयत्रातिरेकेण यदि तत् प्रकाशत एव,
ततो व्यर्थं कार्यमुखेन तन्निरूपणम् । अथ न प्रकाशते, ततः सम्बन्धग्रहणा-
भावेन कुतस्ततोऽर्थावगतिः ? नापि कार्यमुखेनैवावगतस्य सम्बन्धग्रहणम्, इतरे-
तराश्रयात् ; अवगम्यमानं हि सम्बन्धबलेन तदर्थप्रतिपत्तिलक्षणं कार्यं करोति ।
तस्माद् विधिमुखेनैव गमकनिरूपणं कर्तव्यम् ; यतोऽवगतस्य सम्बन्धग्रहणबलेन
गमकंत्वम्, नान्यथा । कार्यमुखेन तु गमकनिरूपणं कारणचर्चावदुपेक्षणीयम् ।



एवं सत्यपि यदि प्रत्यक्षग्रहणयोग्यः स न भवेत्, ततः कार्यमुखेन
कल्प्येतापि । न त्वेतदस्तीत्याह—**प्रत्यक्षं नासमर्थं न इति** । तत्र यदि-गौः-
इत्यक्षजे विज्ञाने वर्णत्रयव्यतिरेकेणार्थान्तरमवभासत एव, ततो व्यर्थं कार्यमुखेन
परिकल्पनमित्याह—**तेन चार्थ इति** त्रिपाद्या ॥



उपसंहरति—**तस्मादिति** । तस्माच्छ्रोत्रगृहीतस्य गकारादित्रयस्य यद्यर्थ-
प्रतिपादकत्वं वक्ष्यमाणेन न्यायेन—“पूर्ववर्णजनितसंस्कारविशिष्टोऽन्त्यो वर्णः”-
इत्यनेन, ततः शब्दकृतेयमर्थप्रतिपत्तिर्भविष्यति । अथापि नास्ति, तथापि शब्द-
शब्दप्रयोगाद् गकारादित्रयस्यैव शब्दत्वमित्यर्थः ॥

[^1_pg444]: परीक्ष्यते. चौ. मु.

<pb n="444"/>

यदि त्वर्थगतौ शक्तिर्न स्यादस्य ततः पुनः ।  
वस्त्वन्तरं प्रकल्प्येत विना शब्दप्रसिद्धितः ॥ ६ ॥  

अग्न्यादीन् गमयन्तोऽपि शब्दा धूमादयो न हि ।  
न [^1_pg445]चाप्रत्यायकत्वात् स्यादेकवर्णेष्वशब्दता ॥ ७ ॥  

न च प्रागर्थविज्ञानाच्छ्रोत्रग्राह्ये[^2_pg445]ष्वशब्दधीः ।  
न चार्थज्ञानतः पश्चादश्रौत्रेष्व[^3_pg445]पि शब्दता ॥ ८ ॥  

परस्परानपेक्षाश्च [^4_pg445]श्रौत्रबुध्या स्वरूपतः ।  

यदि तु वर्णत्रयस्यार्थप्रतिपादकत्वं प्रत्येकं संभूय युगपत् क्रमेण वा नोप-
पद्यते वक्ष्यमाणेन न्यायेन—“यद्यर्थप्रत्ययो नोपपद्यते”—इत्यादिना, ततोऽर्थ-
प्रतिपत्त्यन्यथानुपपत्त्या अभ्युपगम्यवादेन कल्पना ; न तु तस्य शब्दत्वम्,
शब्दशब्दप्रयोगाभावादित्याह—**यदि त्वर्थगताविति** ॥



अपि च, “येनोच्चरितेनार्थप्रतिपत्तिर्भविष्यति, स शब्द”—इत्यस्य
कोऽर्थः ? यदि तावद् गौः—इति श्रौत्रविज्ञानप्रतिभासनिरपेक्षमर्थप्रतिपत्तिहेतु-
त्वमेव केवलं स्फोटस्य शब्दत्वे कारणम्, ततो धूमादेरपि शब्दत्वप्रसङ्ग इत्याह
—**अग्न्यादीनि**त्यर्धेन । अथ—गौः इत्यस्मिन् विज्ञाने श्रौत्रे बहूनां प्रतिभास-
मानानां यस्यार्थप्रतिपत्तिहेतुत्वम्, स शब्द इति, ततः गौः इत्येकस्मिन् पदे
एकैकस्य वर्णस्फोटस्य तन्नास्तीति शब्दत्वं न स्यादित्याह—**न चाप्रत्यायकत्वमि**-
त्यर्धेन ॥



तथैकस्यैव पदस्फोटस्य सम्बन्धग्रहणानुरोधेन शब्दत्वमशब्दत्वं च प्राप्नोती-
त्याह—**न च प्रागार्थविज्ञानादि**त्यर्धेन । अथ [^5_pg445]श्रौत्रज्ञानप्रतिभासितैव शब्दत्वे
कारणम्, नार्थप्रतीतिहेतुत्वम् ; पदस्फोटस्यापि तर्हि [^6_pg445]श्रौत्रविज्ञानप्रतिभासाभावेन
सत्यप्यर्थप्रतीतिहेतुत्वे शब्दत्वं स्यादित्याह—**न चार्थज्ञानत** इत्यर्धेन ॥



कथं पुनरश्रौत्रत्वं पदस्फोटस्येत्याशङ्क्याह—**परस्परेति** । पूर्वशब्देनात्र
कारणत्वेन परपरिकल्पिता गकारपरमाणव उच्यन्ते । परशब्देनापि [^7_pg445]परपरि-

[^1_pg445]: वाप्रत्यायकत्वात्. चौ. मु.

[^2_pg445]: श्रोत्रग्राह्ये न. चौ. मु.

[^3_pg445]: अश्रौत्रेऽपि.च. चौ. मु.

[^4_pg445]: श्रोत्रबुद्ध्या. चौ. मु.

[^5_pg445]: श्रोत्रज्ञान. मा.

[^6_pg445]: श्रोत्रविज्ञान. मा.

[^7_pg445]: परपरिकल्पितमभिव्यङ्ग्यं स्फोटं. मा.

<pb n="445"/>
वर्णा एवावगम्यन्ते न [^1_pg446]पूर्वपरवस्तुनी ॥ ९ ॥  

अल्पीयसापि यत्रेन [^2_pg446]शब्द उच्चरिते मतिः ।  
यदि वा नैव गृह्णाति वर्णं वा सकलं स्फुटम् ॥ १० ॥  

पृथङ् [^3_pg446]नैवोपलभ्यन्ते वर्णस्यावयवाः क्वचित् ।  
न च वर्णेष्वनुस्यूता दृश्यन्ते तन्तुवत् पटे ॥ ११ ॥  

तेषामनुपलब्धेश्च न ज्ञाता लिङ्गसङ्गतिः ।  
नागमस्तत्परश्चास्ति नादृष्टे चोपमा क्वचित् ॥ १२ ॥  

कल्पितोऽभिव्यङ्ग्यः स्फोटः गत्वादिकार्यं च गोशब्दावयव्या[^4_pg446]ख्यमभिधीयन्ते ।
एतदुक्तं भवति-गौः—इत्येतस्मिन् विज्ञाने परस्परानपेक्षं पूर्वापरशून्यं गकारादि-
त्रयमवभासते—इति । सत्यपि च गोत्वप्रतिपत्तौ परस्परसापेक्षत्वे परपरिकल्पित-
गोशब्दावयव्यपेक्षयानपेक्षत्वमुच्यते ; अथवा सम्बन्धग्रहणात् पूर्वमर्थप्रतीत्यभावेऽपि
तद्भावेन परस्परानपेक्षत्वमस्त्येव ॥



तत्र पूर्वं [^5_pg446]गकारावयवनिराकरणप्रतिज्ञां तावत् साधयितुमाह—<q>अल्पीय-
सापीति</q> । सावयवस्य हि [^6_pg446]पटादेः सकलप्रतिपत्त्यप्रतिपत्तिव्यतिरेकेणापि विकल-
प्रतीतिर्दृष्टा । गकारस्य तु नैव ग्रहणम्, सकलस्य वा ग्रहणम् ; न तु पटवत्
विकलस्येत्यर्थः ॥



अपि च, सावयवस्य हि पटादेस्तन्त्वादयोऽनारब्धकार्याश्च प्रतीयन्ते ।
न तु तथा वर्णावयवानामुपलब्धिरित्याह—**पृथङ् नेति** । तन्तुवदिति वैधर्म्य-
निदर्शनम् ॥



प्रत्यक्षाभावेन संबन्धग्रहणाभावादनुमानस्यापि वर्णावयवग्रहणे वृत्तिर्नास्ती-
त्याह-**तेषामित्यर्धेन** । आगमोऽपि गकारावयवस्य प्रतिपादको नास्तीत्याह—
**नागमस्तत्परश्चास्ति इति** । न चादृष्टस्यादृष्टसदृशस्य वोपमानप्रमेयत्वमित्याह—
नादृष्टे चोपमा क्वचिदिति ॥

[^1_pg446]: पूर्वापरवस्तुनी. चौ. मु.

[^2_pg446]: शब्दमुच्चरितं चौ. मु.

[^3_pg446]: न चोपलम्यन्ते. चौ. मु.

[^4_pg446]: अभिधीयते. मा.

[^5_pg446]: गकारावयवि. मा.

[^6_pg446]: घटादेः मा.

<pb n="446"/>

न चाप्यनुपपत्तिः स्याद् वर्णस्यावयवैर्विना ।  

[^1_pg447]यथान्त्यावयवानां हि विनाप्यवयवान्तरैः ॥ १३ ॥  

प्रत्यक्षेणावबुद्धश्च वर्णोऽवयववर्जितः ।  
किं न स्याद् व्योमवच्चात्र लिङ्गं तद्रहिता मतिः ॥ १४ ॥  

तद्वच्चास्यैकबुद्धित्वाद् देशभेदेऽप्यभिन्नता ।  
ननु भेदमतिर्न स्यात् तवाप्येकत्वधीः कुतः ॥ १५ ॥  

सामान्येषु ममैका धीस्तद्व्यक्तिषु च भेदधीः ।  
न हीष्टं भेदमात्रं [^2_pg447]मे न स्यादेकत्वधीर्यतः ॥ १६ ॥  

अर्थापत्तिरपि गकारावयवग्राहिका नास्तीत्याह—**न चापीति** । यथा
भवदभिमतानां गकारान्त्यावयवानां परमाणुसंज्ञकानां विनाप्यवयवान्तरैरुपपत्तिः,
एवं स्थूलस्यापि गकारस्य भविष्यतीत्यर्थः ॥



एवमवयवाभावं प्रतिपाद्येदानीं तत्रैव प्रयोगमाह—**प्रत्यक्षेणेति** । वर्णोऽव-
यववर्जितः किं न स्यादिति प्रतिज्ञा, अवयवप्रतिभासरहिता मतिर्लिङ्गम्, व्योमव-
दिति दृष्टान्तः ॥



इदानीं पराभिव्यङ्ग्यगत्वनिराकरणप्रतिज्ञां साधयितुमाह—**तद्वदित्यर्धेन** ।
तदनेन प्रयोग उपक्षिप्तः—अस्येति प्रक्रान्तस्य वर्णस्य धर्मित्वेनोपादानम्,
देशभेदेऽप्यभिन्नतेति साध्यो धर्मः, एकबुद्धिग्राह्यत्वादिति हेतु, तद्वदिति प्रक्रान्तं
व्योम निदर्शनम् । देशादिभेदेन प्रतीयमानस्यापि—स एवायम्—इत्येकबुद्धि-
ग्राह्यत्वेन व्योमवदेकत्वं गकारस्येत्यर्थः । नन्वेकत्वे गकारस्य द्रुतमध्यमविलम्बि-
तादिभेदेन प्रतिभासो न स्यादिति चोदयति—**ननु भेदमतिर्न स्यादिति** । तत्र
सिद्धान्तवाद्याह—**तवाप्येकत्वधीः कुत इति** । द्रुतादिभेदेन गकारादिभेदे
तवापि—स एवायम्—इति कथमेकत्वप्रत्यय इत्यर्थः ॥



तत्र गत्ववादी स्वाभिप्रायं तावदाह—**सामान्येष्विति** । यथैव तव शाब-
लेयादिषु भेदप्रत्ययेन भेदेऽवगते सामान्यालम्बनोऽयम्—स एवायं गौः—इति

[^1_pg447]: यथान्त्यवयवानां. चौ. मु.

[^2_pg447]: हि. चौ. मु.

<pb n="447"/>

व्यक्तेस्तावन्न सामान्यं भिन्नरूपं प्रतीयते ।  
वर्णेष्वन्यत्र शब्दत्वान्नान्यच्चेद् वर्ण एव सः ॥ १७ ॥  

स एवेति [^1_pg448]मतेर्नापि सादृश्यं न च तत् क्वचित् ।  

[^2_pg448]विनावयवसामान्यैर्वर्णेष्ववयवा न च ॥ १८ ॥  

प्रत्यक्षविषयत्वाच्च नान्यापोहोऽपि युज्यते ।  
वाचकश्चात्र लिङ्गं वा न तदानीं प्रतीयते ॥ १९ ॥  

गकारादिपु सामान्यं शब्दत्वं कल्प्यते यथा ।  

प्रत्ययः, तथा भमापि द्रुतादिभेदेन गकारव्यक्तिभेदे सति [^3_pg448]सामान्यगत्वालम्बनोऽ
यं—स एवायं गकारः—इति प्रत्ययोऽपि भविष्यति इति गोत्ववद् गत्वप्रसिद्धि-
विशेषोऽवधार्यतामित्यर्थः ॥



एवमवस्थिते सिद्धान्तवादी गोत्वेन सह गत्वस्य विशेषमाह—**व्यक्तेरिति** ।



द्रुतादिभेदेन गकारव्यक्तिभेदेऽवस्थिते गत्वपरिकल्पनं जातिरूपं वा स्यात्
सादृश्यरूपमपोहरूपं वा ? तत्र शब्दत्वव्यतिरेकेण वर्णेषु जातिरूपमवान्तर-
सामान्यं गत्वं तत्त्वान्यत्वेन विकल्प्य निराकर्तव्यम्, अन्यस्याग्रहणात् ; अनन्यत्वे
वा तत्राभावप्रसङ्गात् । नापि सादृश्यरूपं गत्वम्, द्रुतादिभेदेषु—स एवायम्—
इति तत्त्वप्रत्ययादित्याह—**स एवेति /?/मतेर्नापि सादृश्यमिति** । अपि च
गकारावयवानामभावेन भूयोऽवयवसामान्ययोगलक्षणस्य सादृश्यस्यासद्भाव इत्याह—
**न चेत्यादि** सशेषार्धेन ॥



नाप्यपोहरूपम्, द्रुतादिभेदेषु—स एवायं गकारः—इति श्रौत्रे विज्ञाने
कथमवभासविषयतेत्याह—**प्रत्यक्षविषयत्वादि**त्यर्धेन । प्रतीत्यभावेन च सम्बन्ध-
ग्रहणाभावाद् वाचकलिङ्गयोर्द्वयोरप्यभाव इत्याह—**वाचक इति** ॥



एवमवस्थिते गत्ववाद्याह—**गकारादिष्विति** । तस्यायमभिप्रायः-यथैव
गकारौकारादिषु शाबलेयादिषु च भेदप्रत्ययाद् भिन्ना व्यक्तयोऽभेदप्रत्ययाच्चाभिन्नं

[^1_pg448]: मतिर्नापि. चौ. मु.

[^2_pg448]: विनावयवसामान्यात्. चौ. मु.

[^3_pg448]: सामान्यगत्वालम्बनो यः. मा

<pb n="448"/>
गोत्वं च शाबलेयादौ तथैतत् किं न कल्प्यते ॥ २० ॥  

शाबलेयगकारादीन् निष्पन्नान् व्यक्तिरूपतः ।  

[^1_pg449]साम्यधीर्न हि गृह्णातीत्यतो जातिरपीष्यते ॥ २१ ॥  

न तु [^2_pg449]द्रुतादिभेदेन निष्पन्ना संप्रतीयते ।  
गव्यक्त्यन्तरविच्छिन्ना गव्यक्तिरपरा स्फुटा ॥ २२ ॥  

तेनैकत्वेन वर्णस्य बुद्धिरेकोपजायते ।  
विशेषबुद्धिसद्भावो भवेद् व्यञ्जकभेदतः ॥ २३ ॥  

यथैव तत्र गत्वादि गम्यमानं द्रुतादिभिः ।  
विशेषैरपि नानेकमेवं वर्णोऽपि नो भवेत् ॥ २४ ॥  

त्वयापि व्यञ्जकव्यक्तिभेदाद् भेदोऽभ्युपेयते ।  
ममापि व्यञ्चकैर्नादैर्भेदबुद्धिर्भविष्यति ॥ २५ ॥  

सामान्यं शब्दत्वं गोत्वं च, तथात्रापि द्रुतादिभेदेन भेदप्रत्ययाद्भिन्ना व्यक्तयः—
स एवायम्—इत्यभेदप्रत्ययाच्चा[^3_pg449]भिन्नं सामान्यं गत्वं च भविष्यति ॥



तत्र सिद्धान्तवादी गोत्वेन शब्दत्वेन च सह गत्वस्य वैषम्यमाह—
**शाबलेयेति** । युक्तं शाबलेयादिषु भेदाभेदप्रत्ययात् सामान्यविशेषत्वम् ; न हि
शाबलेयबाहुलेययोः गकारौकारयोश्च भेदप्रत्ययस्याभिव्यञ्जकालम्बनत्वम्, अभि-
व्यञ्जकप्रतिपाद्यैक्येऽपि भेदप्रत्ययेन धर्मिभेदात् । भिन्नेषु चैकप्रत्ययस्य जाति-
साधकत्वादित्यर्थः ॥



द्रुतादौ तु भेदप्रत्ययस्याभिव्यञ्जकाभेदादेकत्वप्रत्यभिज्ञानादेकैव गकार-
व्यक्तिः शाबलेयादिष्विव गोत्वमित्याह—**न त्विति** ।



उपसंहरति—**तेनैकत्वेनेति** ॥



अत्रैव दृष्टान्तमाह—**यथैव तवेति** ॥



एतदेव विवृणोति—**त्वयापीति** ॥

[^1_pg449]: सामान्यधीर्न गृह्णाति. चौ. मु.

[^2_pg449]: द्रतादिभेदेऽपि. चौ. मु.

[^3_pg449]: अभिन्नत्वं सामान्यं गत्वं भविष्यति.
मा.

<pb n="449"/>

तेन यत् प्रार्थ्यते [^1_pg450]जातेस्तद्वर्णादेव लभ्यते ।  
व्यक्तिलभ्यं च नादेभ्य इति गत्वादिधीर्वृथा ॥ २६ ॥  

कल्पयित्वापि तत् पश्चाद् विभुत्वैकत्वनित्यताः ।  
प्रत्येकवृत्तिता चास्य भवेयुर्महतः श्रमात् ॥ २७ ॥  

द्वयसिद्धस्तु वर्णात्मा नित्यत्वादि यथैव च ।  
कल्पितस्येष्यते तद्वत् सिद्धस्यैवाभ्युपेयताम् ॥ २८ ॥  

प्रत्येकसमवाये च क्लेशो नैव भविष्यति ।  
व्यञ्जनेषु च धीभेदो नैव [^2_pg450]कामं प्रवर्तते ॥ २९ ॥  

दृश्यतेऽजनुरागेण भेदो यो नाम तत्र नः ।  
विवेकोऽस्त्येव न ह्येष केवलानां प्रतीयते ॥ ३० ॥  

गत्वकार्यस्याभेदप्रत्ययस्य वर्णसिद्धत्वाद् भेदप्रत्ययस्य व्यक्तिकार्यस्य नाद-
सिद्धत्वेन सामान्यविशेषकल्पनं निष्प्रमाणकमित्याह—**तेन यत् प्रार्थ्यत इति** ॥



अनेकत्वेन वर्णस्य गत्वादिपरिकल्पनायां च विभुत्वादिचतुष्टयपरिकल्पना-
गौरवमित्याह—**कल्पयित्वापीति** ॥



मीमांसकपक्षेऽपि विभुत्वादिचतुष्टयपरिकल्पनादाविशेष इति चेदित्या--
शङ्क्याह—**द्वयसिद्ध इति** । उभयवादिसिद्धे धर्मिणि नित्यत्वादिधर्ममात्रस्यैव
परिकल्पनाद्विशेष इत्यर्थः ॥



प्रत्येकसमवेतकल्पना चास्मत्पक्षे न भविष्यति, वर्णस्य स्वप्रतिष्ठितत्वेन
क्वचिदप्यसमवायात् ; आकाशसमवेतत्वे वा तस्यैकत्वादित्याह—**प्रत्येकसमवाय**
इत्यर्धेन । अपि च, व्यञ्जनाख्येषु वर्णेषु—अग्निचित्—इत्येवमादौ द्रुतादि-
भेदेऽपि न तकारस्य भेदः प्रतीयते । यस्तु [^3_pg450]क्वचिदजनुरागेण भेदप्रत्ययः, स
केवलानामभावेनान्वयव्यतिरेकाभ्यामौपाधिक इति प्रतिपत्तव्यमित्याह—<q>व्यञ्ज
नेष्विति</q> सार्धेन ॥

[^1_pg450]: ज्ञाने. चौ. मु.

[^2_pg450]: तादृक् प्रतीयते. चौ. मु.

[^3_pg450]: क्वचिदञ्जनरागेण. मा.

<pb n="450"/>

अक्ष्वप्येवं परोपाधिर्द्रुतादिप्रत्ययो [^1_pg451]भवेत् ।  
वर्णाश्रितत्वाद् वर्णत्वव्यञ्जनप्रत्ययो यथा ॥ ३१ ॥  

गकारोऽत्यन्तनिष्कृगत्वाधारो न गम्यते ।  
गान्यबुध्यनिरूप्यत्वात् [^2_pg451]परकल्पितगत्ववत् ॥ ३२ ॥  

अवस्तुत्वेन साध्यत्वान्निषेधाद्धेतुसाध्ययोः ।  
सपक्षेऽन्यतरासिद्धिर्न दोषायात्र जायते ॥ ३३ ॥  

वर्णत्वाच्चापि साध्योऽयं यकारादिवदेव च ।  
व्यतिरेकस्य चादृष्टेर्नात्र दृष्टं [^3_pg451]निवर्तते ॥ ३४ ॥  

एवं व्यञ्जनेषु भेदप्रत्ययस्यौपाधिकत्वं प्रतिपाद्येदानीमन्येष्वपि भेदप्रत्य-
यस्यानुमानेनौपाधिकत्वं प्रतिपादयितुमाह—**अक्ष्विति** । द्रुतादिप्रत्यय इति धर्मि-
निर्देशः, अक्ष्वपीति धर्मिविशेषणम्, परोपाधिरिति साध्यो धर्मः, वर्णाश्रितत्वादिति
हेतुः, वर्णत्वव्यञ्जनप्रत्ययवदिति दृष्टान्तद्वयम् ॥



एवं भेदप्रत्ययस्य नानालम्बनत्वेनाभेदप्रत्ययस्य च गकारस्वरूपाश्रितत्वेन
सिद्धमेकत्वं गकारस्य । अत्रैव प्रयोगमाह—**गकारोऽत्यन्तेति** । गकारो धर्मी,
गत्वाधारो न भवतीति साध्यो धर्मः, अत्यन्तनिष्कृष्ट इति धर्मिविशेषणम्,
गान्यस्तम्भादिबुध्यनिरूप्यत्वादिति हेतुः, परकल्पितगत्ववदिति दृष्टान्तः ॥



ननु सपक्षधर्मिणः गत्वस्य, बाद्यसिद्धत्वेन अभावात् सपक्षे हेतोः सत्त्व-
प्रदर्शनमशक्यम् । यत्र तु साध्याभावेन हेतोरभावः कथ्यते, तत्र तदभावेऽपि न
दोषः यथा नित्यत्वाभावे कृतकत्वाभावः शशविषाणादावित्याशङ्क्याह—<q>अवस्तु-
त्वेनेति</q> । भावरूपयोरभावे भावो न स्यात् ; अत्र तु [^4_pg451]सपक्षेऽभावरूपेऽपि
निषेधरूपत्वेन न भवत्यनिरूप्यत्वयोः सद्भावाददोष इत्यर्थः ॥



तस्मिन्नेव साध्ये हेतुदृष्टान्तान्तरमाह—**वर्णत्वाच्चापी**त्यर्धेन । न च
गत्वनिराकरणपरस्यानुमानस्य प्रत्यक्षबाधः, अभेदप्रत्ययस्य गकारालम्बनत्वेन
व्यक्तिव्यतिरेकेण गत्वस्यादर्शनादित्याह—**व्यतिरेकस्य चादृष्टेरिति** ॥

[^1_pg451]: यथा. चौ. मु.

[^2_pg451]: परैः कल्पित. चौ. मु.

[^3_pg451]: निवर्तकम्. चौ. मु.

[^4_pg451]: विपक्षे. मा.

<pb n="451"/>

गोत्वादिवारणेऽ[^1_pg452]प्येवं दृष्टबाधः स्फुटो भवेत् ।  
नान्यथा हि मतिस्तत्र स्यात् सामान्यविशेषयोः ॥ ३५ ॥  

न चाप्यत्रैकवस्तुत्वे भेदो व्यञ्जकभेदतः ।  
न पिण्डव्यतिरेकेण व्यञ्जकोऽत्र ध्वनिर्यथा ॥ ३६ ॥  

पिण्डव्यङ्ग्यैव गोत्वादि[^2_pg452]र्नित्यं जातिः [^3_pg452]प्रतीयते ।  
तेन भिन्नेषु पिण्डेषु जातिरेकाभ्युपेयताम् ॥ ३७ ॥  

ननु यस्य द्वयं श्रौत्रं तस्य बुद्धिद्वयं भवेत् ।  
भवतोऽतीन्द्रियत्वात् [^4_pg452]तु कथं नादैर्विशेषधीः ॥ ३८ ॥  

शाबलेयप्त्य तु द्रव्यत्वेन गोत्वाधारवारणे प्रत्यक्षेण भेदाभेददर्शनाद्बाध
इत्याह—**गोत्वादिवारण** इत्यर्धेन । यस्मात्तत्र तत्र भेदाभेदप्रत्ययौ सामान्य-
विशेषमन्तरेण न भवत इत्याह—**नेत्यर्धेन** ।



ननु शाबलेयावपि श्रुतादिप्रत्ययवद्भेदप्रत्ययस्य व्यञ्जकालम्बनत्वेनाभेद-
प्रत्ययस्यापि पिण्डालम्बनत्वेन गोत्वाभावेन कुतो दृष्टबाध इत्याशङ्क्याह—<q>न
चापीति</q> । पिण्डव्यतिरेकेण [^5_pg452]द्रुतादिव्यञ्जकाभावादित्यर्थः ॥



शाबलेयादय एव तु भिन्नाभिन्नत्वस्य गोत्वस्य व्यञ्चका इत्याह—<q>पिण्ड-
व्यङ्ग्यैवे</q>त्यर्धेन । उपसंहरति—**तेन भिन्नेषु पिण्डेष्वि**त्यर्धेन ॥



तस्माद्यथा भिन्नेषु शाबलेयादिषु प्रत्यभिज्ञानाद् गोत्वमेकम्, एवं द्रुतादि-
भेदेऽपि प्रत्यभिज्ञानात् गव्यक्तिरेका भविष्यतीति सिद्धम् । अभेदप्रत्ययस्य वर्णा-
लम्बनत्वं गृह्णीमः; द्रुतादिभेदेन तु भेदप्रत्ययस्य तद्भावभावित्वेन श्रौत्रत्वे सति
नित्यानुमेयत्वादालम्बनत्वं कथमिति चोदयति—**ननु यस्य द्वयं श्रौत्रमिति** ॥

[^1_pg452]: त्वेवं चौ. मु.

[^2_pg452]: जातिर्नित्यं चौ. मु.

[^3_pg452]: प्रतीयते. चौ. मु.

[^4_pg452]: त्तु कथं Omitted मा.

[^5_pg452]: द्रतादिवव्यञ्जकः मा.

<pb n="452"/>

नादेन संस्कृताच्छ्रोत्राद् यदा शब्दः प्रतीयते ।  
तदुपश्लेषतस्तस्य बोधं केचित् प्रचक्षते ॥ ३९ ॥  

नैव वा ग्रहणं तेषां शब्दे बुद्धिस्तु तद्वशात् ।  
संस्का[^1_pg453]रानुकृतेः सोऽपि महत्वाद्यवबुध्यते ॥ ४० ॥  

मधुरं तिक्तरूपेण श्वेतं पीततया तथा ।  
गृह्णन्ति पित्तदोषेण विषयं भ्रान्तचेतसः ॥ ४१ ॥  

तथा वेगेन धावन्तो नाव्यारूढाश्च गच्छतः ।  
पर्वतादीन् विजानन्ति भ्रमेण भ्रमतश्च तान् ॥ ४२ ॥  

मण्डूकवसयाक्ताक्षा वंशानुरगबुद्धिभिः ।  
व्यक्त्यल्पत्वमहत्त्वाभ्यां सामान्यं च तदाश्रयम् ॥ ४३ ॥  

गृह्णन्ति यद्वदेतानि निमित्तग्रहणाद् विना ।  
व्यञ्जक[^2_pg453]त्वमबुध्वैवं व्यङ्ग्ये भ्रान्तिर्भविष्यति ॥ ४४ ॥  

तत्र परिहारमाह—**नादेनेति** ॥



द्रुतादिसंस्कृतश्रोत्रेन्द्रियः पुरुषस्तानपि वर्णमिश्राञ्छ्रोत्रेणैव गृह्णातीति परि-
हारान्तरमाह—**नैवेति** । द्रुतादिसंस्कृतं श्रोत्रेन्द्रियमभिन्नेऽपि गकारादौ संस्कारानु-
कारेण भेदप्रत्ययं जनयति । तत्रैव दृष्टान्तमाह—**सोऽपि महत्त्वादीति** । यथा
संस्कारानुकारेण महत्वं सूक्ष्मत्वं च शब्दे गृह्णाति ॥



अत्रैव दृष्टान्तद्वयमाह—**मधुरं तिक्तरूपेणेति** चतुष्टयेन । यथा पित्तदोष-
संस्कृतमिन्द्रियं मधुरं तिक्तरूपतया, श्वेतं पीततया गृह्णाति, एवं धर्मिणि गतान्
द्रुतादीन् गृह्णदेव तथा शब्दं प्रतिपद्यत इत्यर्थः । निमित्तग्रहणाद्विनेति च यथा-
संभवं योज्यम् । एवं ह्रस्वदीर्घप्लुतादिष्वपि प्रत्ययद्वयं विवेक्तव्यम् । केचित्तु दीर्घा-
दिष्वभेदप्रत्ययवद् भेदप्रत्ययस्यापि वर्णालम्बनत्वमिच्छन्ति ; न हि द्रुतादिप्रत्यय-
वन्नाददोषाद्दीर्घह्रस्वप्लुतादिषु भेदप्रत्ययः । तत्र प्रयोगशब्देन प्रत्ययमाह, नान्तरीय-

[^1_pg453]: रानुकृतेः सो Omitted मा.

[^2_pg453]: अबुध्वैव. चौ. मु.

<pb n="453"/>

वर्णान्तरत्वमेवाहुः केचिद्दीर्घप्लुतादिषु ।  
न हि द्रुतादिवत्तत्र प्रयोगो नान्तरीयकः ॥ ४५ ॥  

[^1_pg454]तथा सति च सामान्यं त्रिष्वत्वं कैश्चिदिष्यते ।  
सामान्यकल्पना त्वन्यैर्न युक्तेत्यभिधीयते ॥ ४६ ॥  

अत्वमित्युच्यमानं हि न दीर्घप्लुतयोर्भवेत् ।  
आत्वं न ह्रस्वप्लुतयो[^2_pg454]स्त्रिमात्रं न च पूर्वयोः ॥ ४७ ॥  

[^3_pg454]सर्वसाधारणत्वेन तद्विज्ञातुं न शक्यते ।  
प्रत्येकं शाबलेयादिरूपे गोत्वं यथा स्फुटम् ॥ ४८ ॥  

अवर्णकुलशब्दोऽपि स्थानसाम्याद् वनादिवत् ।  

[^4_pg454]समुदायात्मवाचीति न जातिवचनो भवेत् ॥ ४९ ॥  

स्वतो हस्वादिभेदस्तु नित्यवादे विरुध्यते ।  
सर्वदा यस्य सद्भावः स कथं मात्रिकः स्वयम् ॥ ५० ॥  

शब्देनाप्युपाधिवचनम् । ह्नस्वादिभेदेन च भिन्नास्वकारव्यक्तिष्वत्वं सामान्य-
मिच्छन्त्यवर्णकुलशब्दाभिधेयमित्याह—**वर्णान्तरत्वमि**त्यादिना सार्धेन श्लोकेन ।



तत्र दूषणमाह—**सामान्ये**त्यादिना सार्धेन श्लोकद्वयेन । यथा हि शावले-
यादौ गोत्वं साधारणम्, एवं प्लुतादिषु सामान्यकल्पनमयुक्तमिति, अस्य दीर्घा-
दिष्वभावात् दीर्घस्य ह्रखाप्लुतयोः त्रिमात्रस्यापि पूर्वयोरित्यर्थः ॥



अवर्णकुलशब्दोऽपि दीर्घाद्युपाधिभेदेन भिन्नत्वाद्वनादिशब्दवदेकस्याना-
वच्छिन्नस्य [^5_pg454]समुदायमाह, न जातिमिति दर्शयति—**अवर्णेति** ॥



स्वाभाविके तु ह्रस्वादिभेदे नित्यताप्याकारस्य भवदभिमता न स्यादित्याह
**स्वतो ह्रस्वादिभेद**स्त्वित्यर्धेन ।

[^1_pg454]: तथा च सति. चौ. मु.

[^2_pg454]: त्रैमात्र्यं. चौ. मु.

[^3_pg454]: सर्व Omitted. मा.

[^4_pg454]: समुदायार्थ. चौ. मु.

[^5_pg454]: समानमाह. मा.

<pb n="454"/>

तस्मादुच्चारणं [^1_pg455]तेषां मात्राकालं [^2_pg455]प्रतीयताम् ।  
द्विमात्रं वा त्रिमात्रं वा [^3_pg455]तव नो मात्रिकः स्वयम् ॥ ५१ ॥  

दीर्घादेर्न त्वनङ्गत्वं वाचकाधर्मतो भवेत् ।  
इत्थं प्रतीयमानाः स्युर्वर्णा [^4_pg455]नः प्रतिपादकाः ॥ ५२ ॥  

यादृशात् पूर्वदृष्टोऽसावर्थो गम्येत तादृशात् ।  
भ्रान्त्या कथं प्रतीतिश्चेन्नासावर्थमितिं प्रति ॥ ५३ ॥  

यथाश्वादिजवः पुंसां [^5_pg455]कार्यान्यत्वं प्रकल्पयेत् ।  
परधर्मोऽपि वर्णानां [^6_pg455]ध्वनिधर्मस्तथैव नः ॥ ५४ ॥  

ननु दीर्घाद्यनित्यत्वादनित्यो वाचको भवेत् ।  
आनुपूर्वीव[^7_pg455]देतस्य परिहारो भविष्यति ॥ ५५ ॥  

उतसंहरति—**तस्मादुच्चारणमिति** ।



ननु ध्वनिधर्मत्वेन दीर्घादेरर्थप्रतिपत्तावनङ्गत्वप्रसङ्गः । ततश्च गमनाग-
मनादिष्वर्थभेदो न स्यादिति चोदयति—**दीर्घादेरि**त्यर्धेन ।



तत्र परिहारमाह—**इत्थमिति** । वर्णस्यैव ध्वनिगतदीर्घादिविशिष्टस्यार्थ-
प्रतिपादकत्वम्, तथा सम्बन्धग्रहणादित्यर्थः । ननु ध्वनिगतदीर्घादिविशिष्टतया
भ्रान्तस्य वर्णस्य कथमर्थप्रतिपत्तावुपायत्वमिति चोदयति—<q>भ्रान्त्या कथं प्रतीति-
श्चेदिति</q> । तत्र परिहारमाह—**नासावर्थमितिं प्रतीति** । वर्णस्वरूप एव हि सा
भ्रान्तिः, अतस्मिंस्तद्ग्रहणात् । सम्बन्धग्रहणवशेन तु अर्थप्रतिपत्तावुपायत्वेन
यद्यथावृत्तम्, तत्तथेत्यर्थः । तदुक्तम्—यावन्तो यादृशा—इति ॥



अन्यत्र चान्यधर्मस्य कार्यकरत्वं दृष्टमित्याह—**यथाश्वादीति** ॥



ननु वर्णात्मकेऽपि सम्बन्धिनि दीर्घादिविशिष्टस्य तस्य नित्यत्वेन कथमाधे-
यस्य नित्यतेत्याह—**नन्वित्यर्धेन** । तत्राह—**आनुपूर्वीवदिति** । तत्त्वान्तरप्रति-

[^1_pg455]: तस्य. चौ. मु.

[^2_pg455]: प्रतीयते. चौ. मु.

[^3_pg455]: न वर्णो. चौ. मु.

[^4_pg455]: न. चौ. मु.

[^5_pg455]: कार्याङ्गत्वं. चौ. मु.

[^6_pg455]: ध्वनिधर्माः. चौ. मु.

[^7_pg455]: एवास्य. चौ. मु.

<pb n="455"/>

तथोदात्तादिभेदानां संम्काग्वशगा मतिः ।  
तेषां दीर्घादिवद् भेदो न कदाचित् प्रतीयते ॥ ५६ ॥  

तत्रैकवर्णरूपत्वे भेदोऽपि स्याद् द्रुतादिवत् ।  
नात्र वर्णान्तर[^1_pg456]व्यक्तिशक्तध्वन्यन्तरोद्भवः ॥ ५७ ॥  

त एव मृदुतीव्रत्वशीघ्रत्वादिसमन्विताः ।  
अभेदे चापि वर्णस्य [^2_pg456]ध्वनिना द्विप्रकारता ॥ ५८ ॥  

केचित् स्वरूपबोधार्थाः केचिद् बोधानुवर्तिनः ।  
युगपत् क्रमरूपेण [^3_pg456]संस्कारोत्पादनेन वा ॥ ५९ ॥  

तत्र दीर्घादिबोधः स्यात् [^4_pg456]सर्वेषां प्रचयो यदा ।  

षेधेन वर्णात्मकसम्बन्धिनिरूपणं सम्बन्धसद्भावनिरूपणसिध्यर्थम् । अत्र नित्यत्वेन तु
सम्बन्धिनिरूपणं संबन्धनित्यत्वसिध्यै भविष्यतीत्यर्थः ॥



उदात्तादिभेदेनापि भेदप्रत्ययस्य संस्कारानुसारेण भ्रान्ततामतिदिशति—
**तथोदात्तादीति** । यो ह्युदात्तादिभेदेन भेदप्रत्ययः, सोऽपि दीर्घादिवदौपाधिकः ;
न कदाचित् स्वत इत्यर्थः ॥



एतदेव विवृणोति—**तत्रैकवर्णरूपत्व इति** सार्धेन । प्रत्यभिज्ञानबलेनै-
कत्वे प्रतिपादिते सत्युदात्तादिभेदोऽपि द्रुतादिवदौपाधिकः ; ध्वनय एव तत्र
मृदुतीव्रशीघ्रत्वादिसम्बन्धिन उदात्तादिभेदेन प्रत्ययं जनयन्ति ; अभिव्यङ्ग्यग-
कारस्वरूपं तु तदेवेत्यर्थः ।



एवं प्रत्यभिज्ञाबलेन गकारादेर्वर्णस्य वृत्तित्रयेऽप्येकत्वं प्रतिपाद्येदानीं
शिष्टागमबलेन प्रसङ्गाद् वृत्तित्रयस्योत्पत्तिं दर्शयितुमाह—**अभेदे चापि वर्णस्ये**-
त्यादिना सार्धेन श्लोकेन ॥



द्विप्रकारा हि ध्वनयः—वर्णस्वरूपबोधार्थाः बोधानुवर्तिनश्चेति । ते च
युगपत् क्रमेण वा श्रोत्रस्य संस्कारकाः । तत्र यदा दीर्घत्ववशेन वर्णस्वरूप-
बोधार्थानां प्रचयो भवति, तदा दीर्घादिबोधो भवतीत्याह—**तत्र दीर्घादिबोधः**

[^1_pg456]: व्यक्तिरिव. चौ. मु.

[^2_pg456]: ध्वनीनां. चौ. मु.

[^3_pg456]: संस्कारोत्पादहेतवः. चौ. मु.

[^4_pg456]: पूर्वेतां. चौ. मु.

<pb n="456"/>
वर्णात्मैव हि कालेन तावता तैः प्रतीयते ॥ ६० ॥  

युगपत् प्रचितैस्तैश्च स्यादुदात्तादिकल्पना ।  
प्रचये [^1_pg457]तूत्तरेषां स्याद् वृत्तिभेदो द्रुतादिकः ॥ ६१ ॥  

वर्णात्मन्यवबुद्धे हि तद्रूपामेव ते मतिम् ।  
शनैरुत्पादयन्तीति नान्यो वर्णः प्रतीयते ॥ ६२ ॥  

व्यक्त्याकृतिकृतो भेदो यद्यप्येकान्ततो भवेत् ।  
वर्णेषु जैमिनेः पक्षस्तथापि न [^2_pg457]विरोत्स्यते ॥ ६३ ॥  

नित्यत्वयत्नः सर्वोऽपि गत्वादिषु भविष्यति ।  
गकारादिवचश्चैतत् तेष्वेव न विरोत्स्यते ॥ ६४ ॥  

**स्यादि**त्यर्धेन । तेन च ध्वनयो वर्णस्वरूपपर्यवसिताः स्वात्मानुकारेण भ्रान्तिं
जनयन्तीति वर्णस्वरूपबोधार्था इष्यन्त इत्याह—[^3_pg457]**वर्णात्मैव ही**त्यर्धेन ।



यदा त्वभिघातवशेन वर्णस्वरूपबोधार्थानां बोधानुवर्तिनां च युगपत्
प्रचयो भवति, तदोदात्तादिबोधो भवतीत्याह—**युगपदि**त्यर्धेन । बोधानुवर्तिनां
तु प्रचये द्रुतादिबोधो भवतीत्याह—**प्रचये त्वि**त्यर्धेन ॥



ते च वर्णस्वरूपवदर्थेऽपि संस्कारान्तरेण भ्रान्तिमुपवर्णयन्तीति वर्णबोधानु-
वर्तिन इष्यन्त इत्याह—**वर्णात्मनीति** त्रिपाद्या । तस्मात् प्रत्यभिज्ञानबलेन वृत्ति-
त्रयेऽपि नान्यो वर्णः प्रतीयत इत्युपसंहरति—**नान्यो वर्णः प्रतीयत इति** ॥



एवं तावद् वास्तवमभेदं प्रतिपाद्येदानीमभ्युपगम्यापि गकारादेः सामान्य-
विशेषवत्त्वं स्वदर्शनहानिर्नास्तीत्याह—**व्यक्त्याकृतिकृत इति** ॥



यथा स्वदर्शनहानिर्नास्ति, तथा दर्शयतीत्याह—**नित्यत्वयत्न** इत्यर्धेन ।
“गकारौकारविसर्जनीयाः”—इत्यादि भाष्यवचनं गत्वादिषु भविष्यतीत्यविरोध
एवेत्याह—**गकारादिवचश्चे**त्यर्धेन ॥

[^1_pg457]: त्वितरेषां. चौ. मु.

[^2_pg457]: कालात्मैव.

<pb n="457"/>

विच्छिन्नयत्नव्यङ्ग्यैश्च नित्यैः सर्वगतैरपि ।  
व्यतिरिक्तपदारम्भो वर्णैर्नात्रो[^1_pg458]पलभ्यते ॥ ६५ ॥  

अनारब्धे च गोशब्दे गोशब्दत्वं कथं भवेत् ।  
वर्णसामान्यवच्चापि न तत्कल्पनमर्ह्वति ॥ ६६ ॥  

वर्णात्मनामभेदाच्च सिद्धा सामान्यधीरपि ।  
समुदायोऽपि तेभ्योऽन्यो वारणीयोऽनया दिशा ॥ ६७ ॥  

ननु गकाराद्यारब्धो गोशब्दः, तस्यैव गोशब्दत्वोपलक्षितस्य सम्बन्धग्रह-
णादर्थप्रतिपादकत्वम् । अतः कथमिदं भाष्यम्—“गकारौकारविसर्जनीयाः”—
इतीत्याशङ्क्याह—**विच्छिन्नयत्नेति ।** न तावद् वर्णत्रयस्य युगपदेकगोशब्दा-
रम्भकत्वम्, विच्छिन्नप्रयत्नाभिव्यङ्ग्यत्वेन संवित्तौ यौगपद्याभावात् । नापि वास्तवेन
यौगपद्येन वर्णस्यैकगोशब्दारम्भकत्वम्, नित्यत्वेन सर्वगतत्वेन सर्वदा सर्वत्रार-
म्भकत्वप्रसङ्गात् । नापि क्रमेण, एकैकवर्णप्रतिपत्तिकाले तद्व्यतिरिक्तस्यानु-
पलम्भात् । उक्तेन प्रकारेणानारब्धे च गोशब्दावयविनि गकारादिषु गोशब्दत्वं
कथं भवेत् ? न प्रत्येकम्, एकैकस्य गोशब्दत्वेन गोत्वप्रतिपादकत्वप्रसङ्गात् ।
नापि व्यासज्य, युगुपद्वर्णद्वयोपलब्धौ तद्बुद्धिः स्यात्, विच्छिन्नयत्नव्यङ्ग्यत्वेन च
तदभावात् ; अप्रतिपन्नस्य चार्थप्रतिपादकत्वाभावादित्यर्थः ।.... .... .... [^2_pg458]गत्ववच्च
गोशब्दत्वं निराकर्तव्यम्—स एवायं गोशब्दः—इत्यभिन्नवर्णालम्बनत्वेनेत्याह—
**वर्णसामान्यवच्चापीति** ।



वर्णत्रयसमुदायोऽपि तत्त्वान्यत्वाभ्यां विकल्प्य [^3_pg458]निराकर्तव्य इत्याह—
**समुदायोऽपीति** । वर्णत्रयव्यतिरेकेण समुदायस्याप्रतिभासात् । अभिन्नस्य तु धर्म-
भूतस्य भावेऽपि दोषाभावादित्यर्थः ।



“यद्येवमर्थप्रत्ययो नोपपद्यते”—इत्यादि पूर्वपक्षभाष्यम् । तस्यायमभि-
प्रायः—ननु वर्णत्रयात्मकेऽपि सम्बन्धिनि शब्दस्यार्थेन सह गम्यगमकलक्षणः
सम्बन्धोऽनुपपन्न एव । तथा हि—गोत्वं प्रति वर्णानां संभूय वा गमकत्वं

[^1_pg458]: पद्यते. चौ. मु.

[^2_pg458]: न किंचिल्लुप्तमिव भाति.

[^3_pg458]: निराकर्तव्या/?/श्याह. मा.

<pb n="458"/>

अभेदसमुदायस्तु तेषां धर्मो न दुष्यति ।  
तेषामस्ति हि सामर्थ्यमर्थप्रत्यायनं प्रति ॥ ६८ ॥  

यावन्तो यादृशा ये च यदर्थप्रतिपादने ।  
वर्णाः प्रज्ञातसामर्थ्यास्ते तथैवावबोधकाः ॥ ६९ ॥  

स्यादेकस्य वा ? संभूयापि युगपत् क्रमेण वा ? न तावदेकैंकस्य, अनुपलम्भनात्
पर्यायत्वप्रसङ्गाच्च, नापि संभूय युगपत्, तदभावात् । एतदुक्तम्—



“यौगपद्यं न संवित्तौ सत्तयातिप्रसज्यते ।”



नापि संभूय क्रमेण, नित्यत्वेन सर्वगतत्वेन च देशतः कालतो वा क्रमायोगात्,
संभूय क्रमेण च इति [^1_pg459]विप्रतिषेधाच्च । आग्नेयादीनां तु संभूयकारिणां क्रमकर्तृ-
त्वमपूर्वद्वारेण । वर्णानामपि संभूयकर्तृत्वं संस्कारद्वारेण इति चेन्न । संस्कारान्तर-
परिकल्पनायां [^2_pg459]न प्रमाणमस्ति । [^3_pg459]अपूर्वकल्पनायां तु साध्यसाधन[^4_pg459]सम्बन्धानुप-
पत्तिर्गमका [^5_pg459]इत्युक्तम् । अनवगत[^6_pg459]व्याकरणस्यापि गकारादिज्ञानजनितसंस्कारादि-
द्वारेण औकारादिस्मरणोत्पादकत्वेन कल्पितस्यान्यविषयत्वायोगात् ; एकैकशश्चा-
शक्तानां समुदायोऽप्यशक्त एव ; व्युत्क्रमेण च प्रतिपादकत्वं प्राप्नोति । तस्मात्—



‘आधारात्मनि विज्ञाते सुखमाधेयबोधनम्’—इत्यनुपपन्नम् ।



अत्र सिद्धान्तभाष्यम्—“पूर्ववर्णजनितसंस्कारसहितोऽन्त्यो वर्णो वाचकः”
इति । तद्व्याचष्टे—**तेषामस्ति हि सामर्थ्यमिति** । पूर्ववर्णजनितसंस्कारद्वयविशि-
ष्टस्य [^7_pg459]वान्त्यस्य वर्णस्य, अतीतवर्णद्वयानुगृहीतस्य वा, संस्कारद्वारेण वा सर्वेषामाग्ने-
यादिवत्, संस्कारद्वयान्त्यवर्णसामाग्रीके वा ज्ञाने सदसद्वर्णगोचरे प्रतिभासमाना-
नाम्, समस्तसंस्कारिते वा सङ्कलनाप्रत्यये प्रतिभासमानानाम्, उपलब्ध्यनन्तर-
सत्ताकानां वा [^8_pg459]अर्थप्रतिपादनसामर्थ्यमस्तीत्यभिप्रायः ।



यत्तु नैकस्य नापि संभूय युगपत् क्रमेण वा प्रतिपादकत्वमस्तीत्युक्तम्, तत्रा-
प्याह—**यावन्त इति** । सम्बन्धग्रहणवशेन वर्णानामर्थप्रतिपादकत्वं येषां च यावतां

[^1_pg459]: निषेधाच्य. मा.

[^2_pg459]: न omitted. मा.

[^3_pg459]: नापूर्वकल्पनायां. मा.

[^4_pg459]: संबन्धानुपपत्तिगमक. मा.

[^5_pg459]: ‘गमक’ इति ‘इत्युक्तम्’ इति चानयोरन्तरे ‘कल्पनायां न प्रमाणं’ इत्यधिकः
ग्रन्थः.

[^6_pg459]: व्याकरणत्वापि. मा.

[^7_pg459]: वाक्यस्य. मा.

[^8_pg459]: हेतुप्रतिपादन. मा.

<pb n="459"/>

तेषां तु गुणभूतानामर्थप्रत्यायनं प्रति ।  
साहित्यमेककर्त्रादिक्रमश्चापि विवक्षितः ॥ ७० ॥  

[^1_pg460]वक्त्रेकत्वनिमित्ते च क्रमे सति नियामकम् ।  
प्रयुञ्जानस्य यत् पूर्वं वृद्धेभ्यः क्रमदर्शनम् ॥ ७१ ॥  

यौगपद्यं [^2_pg460]च शक्यत्वान्नैव तेषामिहाश्रितम् ।  
कर्तृभेदश्च तत्र स्यान्न चैवं दृश्यतेऽभिधा ॥ ७२ ॥  

युगपद् [^3_pg460]दृष्टसामर्थ्या नैव शक्ताः क्रमे यथा ।  
भावास्तथा क्रमे शक्ता यौगपद्ये न [^4_pg460]शक्नुयुः ॥ ७३ ॥  

दृष्टश्च पूर्णमासादेः क्रमः संहत्यकारिणः ।  
अभ्यासानां च लोकेऽपि स्वाध्यायग्रहणादिषु ॥ ७४ ॥  

यत्क्रमकाणां च यत्तदास्ति, [^5_pg460]तत्तेषां तावतामेव तत्क्रमकाणामेकवक्तृप्रयुक्तानां च
प्रतिपादकत्वमित्यर्थः ॥



तदेतदत्रैव समाप्तमुत्तरम् ; अस्यैव प्रपञ्चः—सर्वमेव च साहित्याद्यर्थप्रति-
पत्तावुपादीयमानस्य वर्णत्रयस्योपादीयमानविशेषणत्वेन पशुगतैकत्ववद् विवक्षित-
मित्याह—**तेषां चेति** ॥

[^6_pg460]वक्तुरेकत्वाच्च वर्णानामवश्यंभाविनि क्रमे सम्बन्धग्रहणकालावगतस्य
ग्रहणमित्याह—**वक्त्रेकत्वनिमित्ते चेति** ॥



तस्मादुपलब्धियौगपद्यासम्भवात् सम्भवे वा वक्तृभेदप्रसङङ्गात् वास्तवेन च
सर्वेषां सर्वदा चाविशिष्टत्वेन चाप्रतिपादकेत्वात् संभूय क्रमेण प्रतिपादकत्व-
मित्याह—**यौगपद्यं चेति** ॥



दृष्टं च संभूयकारिणां द्वैविध्येन कार्यकरत्वमित्याह—**युगपदिति** ॥



नापि विप्रतिषेधः, संभूयकारिणां क्रमकर्तृत्वदर्शनादिदृष्टान्तत्रयमाह—
**दृष्टश्च पूर्ण मासादेरिति** । ‘दर्शपूर्णमासाभ्याम्’ इत्युपपदसमर्पितसाहित्येति-

[^1_pg460]: कर्त्रौकत्वे निमित्ते. चौ. मु.

[^2_pg460]: त्वशक्तत्वात्. चौ. मु.

[^3_pg460]: दृश्य. चौ. मु.

[^4_pg460]: शक्तयः. मा.

[^5_pg460]: ‘तेषां’ इत्येतावदेव. मा.

[^6_pg460]: इतः पूर्वं ‘एकत्वात्’ इत्यधिकः
ग्रन्थः. मा.

<pb n="460"/>

साधनादित्रयाणां च व्यापारस्यैककालता ।  
सर्वत्रास्तीति नेह स्यादुपालम्भः क्रमं प्रति ॥ ७५ ॥  

निष्पन्ना एव दृश्यन्ते व्यापाराः सर्व एव हि ।  
सूक्ष्मा व्यापारभेदास्तु [^1_pg461]न दृश्यन्ते कदाचन ॥ ७६ ॥  

एकसाधनसंस्थाश्च व्यापारावयवा यदा ।  
स्वरूपतो निरीक्ष्यन्ते यौगपद्यमसत्तदा ॥ ७७ ॥  

किं पुनर्बहवो भिन्ना भिन्नसाधनसंश्रिताः ।  
भवेयुर्यौगपद्येन व्यापाराः क्रमवर्तिनः ॥ ७८ ॥  

कर्तव्यताविशिष्टानामाग्नेयादीनामेकप्रेर्यविशेषणोत्पादकत्वं क्रमेण, करणानामाग्ने-
यादीनां क्षणिकत्वेन यौगपद्यासम्भवात् ; अभ्यासे चैन्द्रवायवादीनामेकाधिकार-
निष्पादकत्वम् ; लोकेऽपि पदाध्ययनादीनामेकानुवाकग्रहणसाधकत्वम् ।



ननु यदि पूर्णमाससंज्ञकस्य साधनत्रयस्य अभ्यासाध्ययनयोश्च क्षणिकत्वे
यौगपद्यासम्भवात् क्रमकर्तृत्वम्, अक्रमकारिणां तर्हि साहित्यमनुपपन्नमित्या-
शङ्क्याह—**साधनादीति** । यद्यपि चाग्नेयादीनां स्थूलेन रूपेण प्रत्यक्षदृश्येन
क्षणिकत्वादेककालत्वं नास्ति, तथाप्यपूर्वद्वारकैककालत्वमस्तीति साहित्यानुपलम्भः ।
व्यापारशब्देनात्र शक्त्यवस्थाभिधीयते । साधनत्रयस्य शक्तिद्वारेणैककालत्व-
मस्तीत्यर्थः ॥



स्थूलशक्तिरूपस्य च व्यापारस्य प्रत्यक्षेण ग्रहणम्, इतरेषां चार्थापत्त्या
इत्याह—**निष्पन्ना एव दृश्यन्त इति** । निष्पन्नशब्देन दृश्यस्याभिधानम् ; सूक्ष्म-
शब्देनापि शक्तेः ।



एकफलावच्छिन्नानेकलक्षणप्रचयात्मिका ह्येका क्रियाभिधीयते । तत्रैक-
साधनगतानामपि स्वलक्षणानां शक्तिमन्तरेण यौगपद्यं नास्ति ; किं पुनर्बहूनां भिन्न-
साधनगतानामित्याह—**एकसाधनसंस्थाश्चेति** । वक्ष्यति—



“क्षणिकावयवत्वेन नैकस्यापि हि शक्तता” इति ।



ननु यदि क्रमवदनेकस्थूललक्षणप्रचयात्मिकैका क्रियाभिधीयते, क्रमवतां च
गकारादीनामेकपदत्वम्, कथं तर्हि—पचति, गोशब्दो वर्तते—इति च वर्त-

[^1_pg461]: दृश्यन्ते न चौ. मु.

<pb n="461"/>

यदा त्वाद्यपरिस्पन्दात् प्रभृत्या फल[^1_pg462]भावतः ।  
क्रिया पूर्वापरीभूता लक्ष्यते वर्तते तदा ॥ ७९ ॥  

तेनात्रापि विवक्षातः प्रभृत्यार्थाववोधनात् ।  
साकल्येनेक्ष्यमाणे स्याद् व्यापारे वर्तमानता ॥ ८० ॥  

प्रत्येकं ये पुनस्तत्र व्यापारास्तन्निरूपणम् ।  
फलानिष्पत्तितो न स्यान्नास्तित्वं न च तावता ॥ ८१ ॥  

फलानुमेयतायां च व्यपारस्य फलं प्रति ।  
कारकाणां यथास्थानं व्यापारे वर्तमानता ॥ ८२ ॥  

मानकाल निर्देशः ? तत्र क्रियागतं तावद्वर्तमानकालावच्छेदमाह—**यदा त्विति** ।
यावन्तमेकफलावच्छिन्नानि क्रियाक्षणानि व्याप्नुवन्ति; तावान् वर्तमानः काल
इत्युच्यते । तत्कालावच्छिन्नानि च क्षणानि विनष्टोत्पद्यमानानि क्रिया वर्तते[^2_pg462]—
इत्युच्यन्ते ॥



साम्प्रतं गोशब्दस्य वर्तमानतामाह—**तेनात्रापि विवक्षात इति** । विवक्षात
आरभ्यान्त्यवर्णपर्यन्तानि वर्णान्येकार्थप्रतिपत्तावधिकृतानि यावन्तं कालं व्याप्नु-
वन्ति, तावान् वर्तमानः काल इत्युच्यते, तत्कालावच्छिन्नानि वर्णानि-गोशब्दो
वर्तप्ते—[^3_pg462]इत्युच्यन्ते । व्यापारशब्देनात्र गकारादिज्ञानजनितस्य संस्कारस्याभि-
धानम् ॥



यथा चाग्नेयादीनां पयोऽन्तानामेकफलोत्पत्तावपूर्वद्वारेण साहित्यम्,
एवमेकस्याप्याग्नेयस्य क्रमवदनेकक्षणात्मकस्य संस्कारद्वारेणैंव स्वापूर्वनिष्पत्तौ
साहित्यम् । फलनिष्पादकत्वेन तु तेषाम्—“चोदना पुनरारम्भः”—इत्यत्र
संकीर्तनं न कृतम् । न तु तावता नास्तितेत्याह—**प्रत्येकं ये पुनरिति** ।
व्यापारशब्देनात्र क्रियाक्षणजन्यानां संस्काराणामभिधानम् ।.............[^4_pg462]अधिकार-
भावनायां बहूनामग्नेयादीनां करणानां यथास्थाने वर्तमानानामाग्नेयस्योपांशुयाजादि-
व्यवहितस्योपांशुयाजस्य वाग्नीषोमीयादिव्यवहितस्यापूर्वद्वारेण साहित्यमित्याह—
**फलानुमेयतायां इति** । व्यापारशब्देनात्रापूर्वस्याभिधानम् ॥

[^1_pg462]: लाभतः. चौ. मु.

[^2_pg462]: वर्तन्ते. मा.

[^3_pg462]: इत्युच्यते. मा.

[^4_pg462]: न किंचिल्लुप्तमिव भाति.

<pb n="462"/>

अवश्यंभाविनी नित्यं प्रत्यासत्तिश्च कस्यचित् ।  
न तावता व्यपेतत्वादितरेषामनङ्गता ॥ ८३ ॥  

[^1_pg463]द्व्यन्तरैकान्तरत्वे च गकारौकारयोर्ध्रुवम् ।  
अर्थप्रत्यायने शक्तिस्तत्रस्थौ गमकौ यतः ॥ ८४ ॥  

यथा विसर्जनीयस्य व्यवधाने न शक्तता ।  
तथैवेतरयोः शक्तिरानन्तर्ये न विद्यते ॥ ८५ ॥  

न च यत्रैकशोऽशक्तिस्तत्र सर्वेष्वशक्तता ।  

[^2_pg463]रथाद्यङ्गानि दृश्यन्ते शाल्यादिवहनादिषु ॥ ८६ ॥  

शक्तिस्तत्रास्ति काचिद्धि वहने सा [^3_pg463]समर्थ्यते ।  
सङ्घातेन तु वर्णानां प्रत्येकं [^4_pg463]काचिदिष्यते ॥ ८७ ॥  

अधिकारभावनायां बहूनामाग्नेयादीनां करणत्वेऽवगते नान्त्यस्यैव सन्नि-
धानादङ्गत्वमित्याह—**अवश्यंभाविनीति** ॥



एवम्—“दृष्टश्च पूर्वमासादेः”-इत्युपक्रान्तत्रयं व्याख्यायाधुना दार्ष्टा-
न्तिके योजयितुमाह—**द्व्यन्तरैकान्तरत्वे चेति** । सम्बन्धग्रहणवशेन प्रतिपाद-
कत्वे [^5_pg463]यत् यथा वृत्तं तत्तथेत्यर्थः ॥



अन्यथा नेत्याह—**यथा विसर्जनीयस्येति** ।



एकैकशश्चाशक्तानां समुदायस्य शक्तता दृष्टैवेत्याह—<q>न च यत्रैकशोऽ-
शक्ति</q>रिति । शालिवहनाख्ये कार्ये प्रत्येकमशक्तानामपि रशाङ्गनां समुदितानां
शक्तता दृष्टैवेत्यर्थः ॥



ननु च रथाङ्गानामेकैकस्यापि शालिवहनाख्ये कार्ये शक्तिरस्त्येव ; सङ्घाते
तु प्रचयादभ्यधिककार्यारम्भकत्वम् । गकारादीनां तु गोत्वावयवशक्तौ नैकैक-
स्यावयवशः स्फुटास्फुटप्रतिपादकत्वेन वा शक्तिरस्तीति श्लोकद्वयेन चोदयति—
**शक्तिरत्रास्ति काचिदि**त्यादिना ।

[^1_pg463]: द्व्यन्तरैकात्वेन. चौ. मु.

[^2_pg463]: तथाह्मङ्गानि. चौ. मु.

[^3_pg463]: समृध्यते. चौ. मु.

[^4_pg463]: ईक्ष्यते. चौ. मु.

[^5_pg463]: यत् omitted मा.

<pb n="463"/>

न ह्यर्थावयवः कश्चित् प्रत्येकं तैः प्रतीयते ।  
समस्तस्याथवा कश्चिद् बोधलेशो[^1_pg464]ऽवजायते ॥ ८८ ॥  

रथस्यापि तु यत्कार्यं शाल्यादिवहनं न तत् ।  
प्रत्येकं दृश्यते [^2_pg464]कैश्चिन्मनागपि यथेहितम् ॥ ८९ ॥  

अथ यत्किंचिदुच्येत वहने तदिहापि नः ।  
स्वात्मप्रत्ययहेतुत्वं [^3_pg464]वर्णेऽस्त्यर्थेऽथवा क्वचित् ॥ ९० ॥  

यस्यानवयवः स्फोटो व्यज्यते वर्णबुद्धिभिः ।  
सोऽपि पर्यनुयोगेन [^4_pg464]नैवानेन विमुच्यते ॥ ९१ ॥  

तत्रापि प्रतिवर्णं हि पदस्फोटो न गम्यते ।  
न चावयवशो व्यक्तिस्तदभावान्न चात्र धीः ॥ ९२ ॥  

प्रत्येकं चाप्यशक्तानां समुदायेऽप्यशक्तता ।  

तत्र परिहारमाह—**रथस्येति** । रथस्य यत् कार्यं तत्रैकैकस्य शक्तिर्नास्ति,
मिलितानामस्तीत्यर्थः ॥



अथैकैकस्य यत् कार्यं तत्रैकैकस्य शक्तिरुच्येत ; गकारादीनामपि तर्हि
आलम्बनविज्ञानोत्पत्तौ सम्बन्धग्रहणवशेन वा क्वचिदर्थेऽप्यस्तीत्याह—<q>अथ
यत्किंचिदुच्येतेति</q> ।



यश्चायमर्थप्रतिपत्तौ वर्णानां पर्यनुयोग उक्तः—नैकैकस्य, नापि सम्भूय
युगपत् क्रमेण वा—इत्यादि, स पदस्फोटाभिव्यक्तावपि भवत्पक्षे ध्वनीनां वर्णानां
वा तुल्य इत्याह—**यस्येति** ।



तत्र नैकैकस्य पदस्फोटाभिव्यञ्जकत्वम्, अनुपलब्धेरित्याह—<q>तत्रापि
प्रतिवर्णमिति</q> । नापि सर्वेषामवयवद्वारेणाभिव्यञ्जकत्वम्, निरवयवत्वादनुपलब्धेश्चे
त्याह—**न चेति** ॥



प्रत्येकमशक्तानां समुदायोऽप्यशक्त एवेत्याह—**प्रत्येक**मित्यर्धेन । तस्मा-

[^1_pg464]: लेशोऽ. चौ. मु.

[^2_pg464]: किंचित्. चौ. मु.

[^3_pg464]: वर्णेष्वर्थेऽपिवा. चौ. मु.

[^4_pg464]: नैवैतेन. चौ. मु.

<pb n="464"/>
तत्र यः परिहारस्ते स नोऽत्रापि भविष्यति ॥ ९३ ॥  

सद्भावव्यतिरेकौ च तथावयववर्जनम् ।  
तवाधिकं भवेद् [^1_pg465]यस्माद् यत्नोऽसावर्थबुद्धिषु ॥ ९४ ॥  

नान्यथानुपपत्तिश्च [^2_pg465]भवत्यर्थमितिं प्रति ।  
तदेवास्या निमित्तं स्याज्जायते यदनन्तरम् ॥ ९५ ॥  

सा च वर्णद्वयज्ञानेऽतीतेऽन्त्यज्ञानतः परा ।  

[^3_pg465]भवतीति तदेवास्या निमित्तमवकल्पते ॥ ९६ ॥  

विना संस्कारकल्पेन तदनन्तरवृत्तितः ।  
कृतानुग्रहसामर्थ्यो वर्णोऽन्त्यः प्रतिपादकः ॥ ९७ ॥  

दवश्यं कश्चित् पदस्फोटाभिव्यक्तौ वर्णानां प्रकार आस्थेयः ; स नोऽर्थप्रतिपत्तावेव
भविष्यतीत्याह—**तत्र यः परिहार**इत्यर्धेन ॥



ननु समाने पर्यनुयोगे तत्परिहारे च स्फोटपक्ष एव कस्मान्न भवतीत्याह—
**सद्भावव्यतिरेकाविति** । अनुपलभ्यमानस्य सद्भावः, वर्णव्यतिरिक्तत्वम्, निरवय-
वत्वम्, पूर्वविज्ञानजनितस्य संस्कारस्य शक्तिकल्पनं च बाधकम् । तदुक्तम्
“शब्दकल्पनायां सा च संस्कारस्य शक्तिकल्पना, शब्दकल्पना च”—इति ।

[^4_pg465]तस्मादुपलभ्यमानानामेव वर्णानां पूर्वविज्ञानजनितसंस्कारविशिष्टोऽन्त्यो [^5_pg465]वर्णः
गोत्वं प्रतिपादयति इत्ययं यत्न आस्थेय इत्यर्थः ॥



अपि च, वर्णत्रयव्यतिरिक्तशब्दकल्पनायां चार्थापत्तिः प्रत्यक्षं वा प्रमाणम् ?
न तावदर्थापत्तिः, अर्थप्रतिपत्तेरन्यथाप्युपपद्यमानत्वादित्याह—**नान्यथेति** श्लोक-
द्वयेन ॥



अथवान्त्यस्यैवानन्तरोपलब्धवर्णद्वयानुगृहीतस्य संस्कारमन्तरेणैव निमित्तत्व-
मित्याह—**विना संस्कारकल्पेनेति** ॥

[^1_pg465]: तस्मात्. चौ. मु.

[^2_pg465]: भवेदर्थमिति. चौ. मु.

[^3_pg465]: भवतीतीदृगेवास्या. चौ. मु.

[^4_pg465]: तस्मादुपलभ्यमानामेव गोत्वं प्रति
वर्णानां. मा.

[^5_pg465]: वर्ण इत्ययं. मा.

<pb n="465"/>

एष एव [^1_pg466]च संस्कार इति केचित् प्रचक्षते ।  

[^2_pg466]अदृष्टकल्पनाहीनं तावन्मात्रं हि दृश्यते ॥ ९८ ॥  

अथवा वासनैवास्तु संस्कारः सर्व एव हि ।  
दृढज्ञानगृहीतेऽर्थे संस्कारोऽस्तीति मन्वते ॥ ९९ ॥  

तस्यार्थबुद्धिहेतुत्वे [^3_pg466]विसंवादोऽत्र निर्णये ।  
तद्भावभाविताहेुतुर[^4_pg466]न्यत्रेव प्रतीयते ॥ १०० ॥  

संस्कारेऽनिष्यमाणे तु पूर्ववृत्तत्वकल्पनम् ।  
निष्प्रमाणक[^5_pg466]मित्येवं नानुग्रहफलं भवेत् ॥ १०१ ॥  

अनन्तरवृत्ततामेव वा संस्कारशब्देनाह भाष्यकार इत्याह—**एष इति** ।
स्मरणान्यथानुपपत्तिकल्पितस्य स्मरणोत्पादकत्वात् संस्कारान्तरपरिकल्पनायां च
प्रमाणाभावादुपलब्धवर्णद्वयविशिष्टान्त्यवर्णानन्तरं चार्थप्रतिपत्तिदर्शनादलं संस्का-
रान्तरेणेत्यर्थः ॥



अथवा गकारादिविज्ञानजनितवासनामेवाह भाष्यकारः संस्कारशब्देन ।
तद्विशिष्टस्यैवान्त्यावयवस्यार्थप्रतिपत्तौ हेतुत्वं स्मरणान्यथानुपपत्तिप्रमाणकम् । सर्व-
लोकप्रसिद्धं चैतत् । तदुक्तम्—“वस्तुधर्मो ह्येषः, यदनुभवः पटीयान् स्मृति-
बीजमाधत्ते”—इति । तदेतदाह—**अथवा वासनैवास्त्विति** ॥



अर्थप्रतिपादकत्वे तु तस्य विप्रतिपत्तिः, तत्र च तद्भावभावित्वं स्मृति-
विज्ञान इव निर्णयकारणमित्याह—**तस्यार्थबुद्धिहेतुत्व इति** ॥



युक्त चैतत्, अनिष्यमाणे च संस्कारे पूर्वयोरन्यं प्रत्यनुग्राहकत्वं न
स्यादित्याह—**संस्कारेऽनिष्यमाण इति** । न तावत् पूर्वयोरन्त्यं प्रति विज्ञान-
योरनुग्राहकत्वम्, अन्त्यवर्णज्ञानवेलायां तिरोहितत्वात् ; नापि संस्कारद्वारेण, तद-
भावाभ्युपगमात् । नाप्यनन्तरोपलब्धयोः, संस्काराभावेन उपलम्भानुपलम्भयोरवि-
शेषादित्यर्थः ॥

[^1_pg466]: तु. चौ. मु.

[^2_pg466]: अदृष्टकल्पनातीतं. चौ. मु.

[^3_pg466]: विसंवादोऽस्य. चौ. मु.

[^4_pg466]: अन्यत्रैव. चौ. मु.

[^5_pg466]: एवेति. चौ. मु.

<pb n="466"/>

यद्यपि स्मृतिहेतुत्वं संस्कारस्य व्यवस्थितम् ।  

[^1_pg467]कार्यान्तरेऽपि सामर्थ्यं न तस्य प्रतिषिध्यते ॥ १०२ ॥  

तेन संस्कारसद्भावो [^2_pg467]नानेनैव प्रकल्पितः ।  

[^3_pg467]तस्यार्थप्रत्ययार्थत्वमदृष्टं केवलं कृतम् ॥ १०३ ॥  

शब्दपक्षेऽपि तच्चैतददृष्टत्वान्न मुच्यते ।  
कार्यबोधनशक्तत्वं तुल्यं संस्कारशब्दयोः ॥ १०४ ॥  

क्षीणार्थापत्तिरेवं च न स्फोटं परिकल्पयेत् ।  

गकारादिस्मरणान्यथानुपपत्तिपरिकल्पितस्यान्यत्रासामर्थ्यादिति चेदित्याश-
ङ्क्याह—**यद्यपीति** । अर्थप्रतिपत्तिलक्षणेऽपि कार्ये तदन्यथानुपपत्या तत्रापि
सामर्थ्यावगमादित्यर्थः ॥



ननु स्मरणान्यथानुपपत्तिकल्पितस्य संस्कारस्यार्थप्रतिपत्यन्यथानुपपत्या
शक्तिकल्पनायां स्फोटकल्पनैव वरमित्याशङ्क्याह—**तेन संस्कारसद्भाव इति** ।



मम वर्णस्मरणान्यथानुपपत्यावगत एव संस्कारात्मके धर्मिणि शक्तिमात्र-
कल्पना ; तव त्वर्थप्रतिपत्यन्यथानुपपत्या धर्मिणोऽपि स्फोटस्य कल्पनेति विशेषः ॥



सा च संस्कारस्य शक्तिः कल्पयित्वापि स्फोटं भवत्पक्षे स्फोटाभिव्यक्तौ
परिकल्पनीयैवेति कल्पनागौरवमित्याशङ्क्याह—**शब्दपक्षेऽपीति** ।



तत्र गकारादिस्मरणान्यथानुपपत्या कल्पिते वा धर्मिणि संस्कारात्मकेऽर्थ-
प्रतिपत्यन्यथानुपपत्या शक्तिमात्रं परिकल्प्यताम्, शक्तिविशिष्टं वा पदस्फोटाख्य-
धर्म्यन्तरमिति चिन्तायां संस्कारस्यैव शक्तिमात्रं परिकल्प्यार्थप्रतिपत्तेरुपपन्नत्वान्न
स्फोटकल्पनायामर्थापत्तिः प्रभवतीत्याह—**कार्यबोधनशक्तत्वमिति** ।



अपि च, कल्पयित्वार्थप्रतिपत्या शक्तिविशिष्टं पदस्फोटाख्यं संस्कारस्य
शक्तिः परिकल्पनीया । अतः पूर्ववर्णजनितसंस्कारविशिष्टस्यैवान्त्यस्य पदस्फोटाभि-

[^1_pg467]: कार्यान्तरेषु. चौ. मु.

[^2_pg467]: नानेनैवं प्रकल्प्यते. चौ. मु.

[^3_pg467]: तस्यार्थबुद्धिहेतुत्वम्. चौ. मु.

<pb n="467"/>
संस्कारकल्पना पूर्वमवश्यंभाविनी हि ते ॥ १०५ ॥  

ध्वनिभ्योऽप्यपरस्तावन्नेष्येतार्थमितिं प्रति ।  
ते वा यद्युपलभ्येरन् वर्णाः प्रत्यक्षतो न [^1_pg468]वा ॥ १०६ ॥  

वर्णानां यौगपद्येन यदि चावश्यमर्थिता ।  
नित्यत्वात् सर्वदा तत् स्यान्न तु कारणता तथा ॥ १०७ ॥  

इत्थं क्रमगृहीतानां [^2_pg468]युगपद् वाथवा परा ।  
स्थितिः सा कारणं तु स्यान्नित्यमर्थधियं प्रति ॥ १०८ ॥  

व्यञ्जकत्वम्, अभिव्यञ्जकस्य चार्थप्रतिपादकत्वमित्याह—<q>संस्कारकल्पना पूर्व-
मिति</q> ।



ननु यदि वर्णेभ्य एव पदस्फोटाभिव्यञ्जकेभ्योऽर्थस्य प्रतिपन्नत्वेन
नार्थापत्तिरर्थान्तरं कल्पयति, ध्वनिभ्य एव तर्हि वर्णाभिव्यञ्जकेभ्योऽर्थप्रतिपत्तेरुप-
पन्नत्वेन वर्णत्रयसद्भावोऽपि न स्यात् । ततश्च—“गकारौकारविसर्जनीयाः”—
इति भाष्यमनुपपन्नमित्याशङ्क्याह **ध्वनिभ्योऽपीति** । स्यादेतदेवम्, यदि
स्फोटवदर्थप्रतिपत्यन्यथानुपपत्तिरेव वर्णसद्भावे प्रमाणं स्यात् ; वर्णवदेव च ध्वनयः
प्रत्यक्षा भवेयुः; प्रत्यक्षावगतवर्णत्रयान्यथानुपपत्तिकल्पितास्तु ध्वनयः; तत्र वर्णत्रया-
भावे एषामभाव एव स्यात् । तस्माद् वर्णानामेव संभूय क्रमेण वार्थप्रतिपत्ति-
निमित्तत्वान्नार्थापत्तिरर्थान्तरं कल्पयतीत्यर्थः ।



ननु नित्यत्वेन वर्णानां यौगपद्यस्यापि सद्भावात् संभूय यौगपद्येन निमित्तत्वं
कस्मान्नेष्टम् ? अत आह—**वर्णानामिति** । अनभिव्यक्तानां यौगपद्यम्, न तु
कारणत्वमित्यर्थः ॥



पक्षान्तरमाह—**इत्थमिति** ।



विशिष्टक्रमगृहीतानां वानन्तरं सत्तार्थप्रतिपत्तिनिमित्तत्वम्, तथा सम्बन्ध-
ग्रहणादित्यर्थः ।

[^1_pg468]: च. चौ मु

[^2_pg468]: युगपद्याथवा. चौ. मु.

<pb n="468"/>

यद्वा प्रत्यक्षतः पूर्वं क्रमज्ञातेषु यत् परम् ।  
समस्तवर्णविज्ञानं तदर्थज्ञानकारणम् ॥ १०९ ॥  

तत्र ज्ञाने च वर्णानां यौगपद्यं प्रतीयते ।  
नावश्यं यौगपद्येन [^1_pg469]प्रत्यक्षत्वेन तद्भवेत् ॥ ११० ॥  

चित्ररूपां च तां बुद्धिं सदसद्वर्णगोचराम् ।  

[^2_pg469]केचिदाहुर्यया वर्णो गृह्यतेऽन्त्यः पदे पदे ॥ १११ ॥  

अन्त्यवर्णेऽपि विज्ञाते [^3_pg469]पूर्वसंस्कारकारितम् ।  
स्मरणं यौगपद्येन सर्वेष्वन्ये प्रचक्षते ॥ ११२ ॥  

सर्वेषु [^4_pg469]चैतदर्थेषु मानसं सर्ववादिनाम् ।  
इष्टं समुच्चयज्ञानं [^5_pg469]क्रमज्ञानेषु सत्स्वपि ॥ ११३ ॥  

पक्षान्तरमाह—**यद्वेति** श्लोकद्वयेन । न पूर्ववर्णसंस्कारस्य साक्षादर्थप्रति-
पत्तौ निमित्तत्वम् । संस्कारजन्यायां तु बुद्धौ युगपत् प्रतिभासमानस्य वर्णत्रयस्य
निमित्तत्वम्, नावश्यं प्रतीतिगतस्यैव यौगपद्यस्यार्थप्रतिपादकत्वम्, स्मृतिगतस्या-
प्युपपत्तेरित्यर्थः ॥



तां च [^6_pg469]बुद्धिं पूर्ववर्णजनित[^7_pg469]संस्कारानुगृहीतान्त्यवर्णजन्यामतिक्रान्तवर्ण-
ग्रहणरूपां सदसद्वर्ण[^8_pg469]गोचरां केचिद् विचित्रामिच्छन्ति, यया पदे पदेऽन्त्यवर्ण-
ग्रहणमित्याह—**चित्ररूपां चेति** ।



अपरे तु संस्कारत्रयजन्यां वर्णस्मरणरूपां सङ्कलनात्मिकामिच्छन्तीत्याह—
**अन्त्यवर्णेऽपि विज्ञान इति** ।



दृष्टं च क्रमगृहीतानां युगपत् स्मरणमित्याह—**सर्वेषु चेति** ।

[^1_pg469]: प्रत्यक्षस्थेन. चौ. मु.

[^2_pg469]: केचिदाहुर्यथा. चौ. मु.

[^3_pg469]: सर्वसंस्कार. मा.

[^4_pg469]: चैवमर्थेषु. चौ. मु.

[^5_pg469]: क्रमज्ञातेषु. मा.

[^6_pg469]: बुद्धिं. omitted मा.

[^7_pg469]: संस्कारान्त्यवर्ण. मा.

[^8_pg469]: गोचराङ्ककचिद्विचित्र. मा.

<pb n="469"/>

न [^1_pg470]चेत्तदभ्युपेयेत क्रमदृष्टेषु नैव हि ।  
शतादिरूपं जायेत तत्समुच्चयदर्शनम् ॥ ११४ ॥  

तेन श्रोत्रमनोभ्यां स्यात् क्रमाद् वर्णेषु यद्यपि ।  
पूर्वज्ञानं [^2_pg470]परस्तात् तु युगपत् स्मरणं भवेत् ॥ ११५ ॥  

तदारूढा[^3_pg470]स्तदा वर्णा न दूरेऽर्थावबोधनात् ।  
शब्दादर्थमतिस्तेन लौकिकैरभिधीयते ॥ ११६ ॥  

चित्रबुध्यानया भ्रान्त्या वर्णेभ्यो व्यतिरेकतः ।  
पश्चाद् गौरिति विज्ञानं प्रत्यक्षं कैश्चिदिष्यते ॥ ११७ ॥  

क्रमगृहीतानां युगपत् स्मरणानभ्युपगमे त्वेकादिक्रमेण गृहीतानां सङ्कल-
नात्मकः शतप्रत्ययो न स्यादित्याह—**न चेदिति** ।



उपसंहरति—**तेन श्रोत्रमनोभ्यामिति** ।



तदारूढानां स्वार्थप्रतिपादकत्वे सति व्यवधानाभावेन शब्दार्थं प्रतिपद्या-
महे—इति लौकिकं वचनमित्याह—**तदारूढास्तदेति** । तस्मादुक्तेन प्रकारेणार्थ-
प्रतिपत्तेरन्यथाप्युपपद्यमानत्वेन नार्थान्तरं परिकल्पयतीति सिद्धम् । स्वयं चैतत्—
‘यावन्तो यादृशाः’—इत्यादिना व्याख्यातम् ।



ननु विज्ञानत्रयोत्तरकालं—गौः—इत्येकाकारं विज्ञानमेकैकज्ञानविलक्षण-
मर्थान्तरावभासमुपजायते ; तद्भावभावित्वेनाक्षजत्वात् प्रत्यक्षम् । न च तद्वर्णा-
लम्बनम्, भिन्नत्वाद् वर्णानाम् । तत्र यदा शाबलेयादिषु—गौरयम्—इत्येका-
कारं विज्ञानं शाबलेयादिव्यतिरिक्तैकजातिप्रसाधकम्, यथा च प्राण्यादिषु—देव-
दत्तोऽयम्—इति विज्ञानमेकावयविप्रसाधकम्, तद्वद्—गौः—इत्यपि वर्णत्रय-
व्यतिरिक्तैकप्रसाधकं प्रत्यक्षमिष्टं कैश्चिदित्येतद् विकल्प्य दूषयति—न तावद्वर्ण-
त्रयोत्तरकालमेकाकारमर्थान्तरग्राहकं विज्ञानमुपजायते, वर्णत्रयव्यतिरिक्तस्य श्रोत्रे
विज्ञाने प्रतिभासाभावात् ? तदुक्तम्—“ते च श्रोत्रग्रहणाः”—इति ।



भ्रान्तेस्तु मूलमुपदर्शयितुमाह—**चित्रबुध्यानयेति** । वर्णद्वयप्रतिपत्त्य-
नन्तरं सदसद्वर्णगोचरं ग्रहणस्मरणरूपं यद्विज्ञानमुपजायते [^4_pg470]समस्तसंस्कारकारितम्,

[^1_pg470]: चेत्तदाभ्युपेयेत. चौ. मु.

[^2_pg470]: परस्तान्न. चौ. मु.

[^3_pg470]: ततो. चौ. मु.

[^4_pg470]: कारितं तावत् कुतोऽयं. मा.

<pb n="470"/>

वैलक्षण्यं च[^1_pg471] तस्येष्टमेकैकज्ञानतः स्फुटम् ।  
वर्णरूपावबोधात् तु न तदर्थान्तरं भवेत् ॥ ११८ ॥  

यदि चार्थान्तरत्वं स्यादेकैकस्मात् त्रयस्य तत् ।  
वर्णत्रयपरित्यागे बुद्धिर्नान्यत्र जायते ॥ ११९ ॥  

गौरित्येकमतित्वं तु नैवास्माभिर्निवार्यते ।  

[^2_pg471]तद्ग्राह्येकार्थता भ्रान्त्या शब्दे स्यादेकतामतिः ॥ १२० ॥  

शैघ्र्यादल्पान्तरत्वाच्च गोशब्दे सा भवेदपि ।  

[^3_pg471]देवदत्तादिशब्दे तु स्फुटो भेदः प्रतीयते ॥ १२१ ॥  

तत्कृतोयं भ्रमः न तु तत्रार्थान्तरं प्रतिभासते । वर्णा एव तु परोक्षापरोक्षतया
प्रतिभासन्ते; नार्थान्तरमित्यर्थः ।



इष्टमेव च तस्य वैलक्षण्यमेकैकवर्णगोचराद् विज्ञानादित्याह—**वैलक्षण्यमिति** ।



यदि चैकैकज्ञानगोचराद् गकारादेर्वर्ण[^4_pg471]त्रयस्यार्थान्तरत्वं तदपीष्टमेवेत्याह—
**यदि चार्थान्तरत्वमिति** ।



यदपि केवलं प्रतीयमानस्यैव गकारादेरेकार्थसंश्लेषकारितमेकाकारं विज्ञान-
मुपजायते, तदपि वर्णत्रयात्मकैकगोपदालम्बनम् । एकपदत्वं चैंकार्थकत्वेनैक-
बुद्धिग्राह्यत्वेन चेत्याह—**गौरित्येकमतित्वन्त्विति** ।



यत्र तु भिन्नावशिष्टता, तत्रैकमतित्वं नास्तीत्याह—**शैध्य्रादिति** । गौः—
इत्यत्रापि प्रतिपत्तित्रयमेकलक्षणोत्पन्नत्वेनैकावशिष्टत्वेनैकत्ववदवभासते ; न तु
तत्रैकार्थकारित्वेन वर्णत्रयालम्बनैकावगतिः, सम्बन्धग्रहणाग्रहणयोरविशेषात् इति
अपिशब्दस्यार्थः ।



“नन्वेवमपि—शब्दादर्थं प्रतिपद्यामहे—इति लौकिकं वचनमनुपपन्नम्”—
इति चोद्यभाष्यम् । तस्यायमर्थः—संस्काराणामर्थप्रतिपादकत्वे तेषामशब्दत्वेन—
शब्दादर्थं प्रतिपद्यामहे—इति लौकिकं वचनमनुपपन्नम्—इति । तत्र परिहारभाष्य-

[^1_pg471]: तु. चौ. मु.

[^2_pg471]: तद्ग्राह्यैकार्थताभ्यां. च. चौ. मु.

[^3_pg471]: देवदत्तादिशब्देषु. चौ. मु.

[^4_pg471]: त्रयस्यार्थान्तरत्वमपीष्ट. मा.

<pb n="471"/>

न गौणः शब्द इत्येवं ग्रन्थसम्बन्धनं भवेत् ।  
अस्त्यक्षरेषु हेतुत्वं तत्परं वचनं [^1_pg472]च तत् ॥ १२२ ॥  

शब्दादिति च हेतुत्वं पञ्चम्यात्राभिधीयते ।  
भवत्पक्षेऽपि चैकान्ताज्ज्ञानेन व्यवधिर्जवेत् ॥ १२३ ॥  

गौणोऽन्यथा [^2_pg472]प्रसिद्धः सन् प्रयुज्येतान्यथा यदि ।  
न चान्यादृङ्निमित्तत्वं कस्यचित् संप्रतीयते ॥ १२४ ॥  

स्वव्यापारव्यवायो हि सर्वस्मिन्नेव कारके ।  
दृष्टो व्यापार ईदृक् [^3_pg472]च शब्दस्येत्यव्यवेतता ॥ १२५ ॥  

गकारादेर्यदा चान्यो न लोके शब्द उच्यते ।  

द्वयम्—“यदि नोपपद्यते, अनुपपन्नं नाम”—इत्येकम्, “न चैतदनुप-
पन्नार्थम्, अक्षरेभ्यः संस्कारः, संस्कारादर्थप्रतिपत्तिरिति भवन्त्यर्थप्रतिपत्तावक्षराणि
निमित्तम्”—इत्यपरं भाष्यम् । “गौण एष शब्दः”—इति चोद्यभाष्यम् ;
तस्याभिप्रायः—संस्कारादर्थप्रतिपत्तावक्षराणां गौणमर्थप्रतिपादकत्वम् । ततश्च—
शब्दादर्थं प्रतिपद्यामहे—इतीति । नायं गौणः शब्दः, अक्षराणां संस्कार-
द्वारेणार्थप्रतिपत्तौ तद्भावभावित्वेन निमित्तत्वात् । निमित्तप्रतिपादकं चैतद्वचनम्—
शब्दादर्थं प्रतिपद्यामहे—इति इत्यर्थः ।



एतदेव विवृणोति—**शब्दादिति च हेतुत्वमिति** ।



यदि च कस्यचित् साक्षात्कारकत्वं स्यात्, ततोऽक्षराणां संस्कारव्यवधाने-
नार्थप्रतिपत्तौ गौणत्वं स्यात् ; न तु तदस्ति, काष्ठादेरपि पाके ज्वलनव्यवधाना-
दित्याह—**गौणोऽन्यथा प्रसिद्ध इति** ।



अथवा, अवान्तरव्यापारविशिष्टस्य कारकत्वेन तस्य च प्रतिकारकं
विचित्रत्वेन न क्वचिद् व्यवधानमित्याह—**स्वव्यापारव्यवाय इति** ।



गकारादिव्यतिरिक्ते लोके शब्दशब्दप्रयोगाभावेन 4अशब्दत्वेन स्फोट-
पक्षे एव—शब्दादर्थं प्रतिपद्यामहे—इति लौकिकं वचनमनुपपन्नमित्याह—
**गकारादेरिति** ।

[^1_pg472]: हि. चौ. मु.

[^2_pg472]: प्रसिद्धो वा. चौ. मु.

[^3_pg472]: तु. चौ. मु.

[^4_pg472]: शब्दत्वेन. मा.

<pb n="472"/>
तदा तस्मात् प्रतीतेऽर्थे शब्दादिति कथं भवेत् ॥ १२६ ॥  

शब्दज्ञानादिसंस्कारव्यक्तस्फोटकृतेऽथवा ।  
प्रत्यये शब्दजन्यत्वमिति गौणं प्रसज्यते ॥ १२७ ॥  

संस्कारजननार्थं च न शब्दोच्चारणं मतम् ।  
अर्थप्रतीतिमुद्दिश्य प्रयुक्तस्य[^1_pg473] क्रमस्त्वयम् ॥ १२८ ॥  

तस्मात् तादर्थ्यतः शब्दः फलेन व्यपदिश्यते ।  
समुच्चयावबोधे तु व्यवधानं न केनचित् ॥ १२९ ॥  

यदि [^2_pg473]वापूर्वसंस्कार इतिकर्तव्यतेष्यते ।  
वर्णोऽन्त्यो गमकस्तस्य शब्दत्वान्मुख्यता भवेत् ॥ १३० ॥  

अथ वर्णाभिव्यञ्जकस्यार्थप्रतिपादकत्वेन लौकिकवचनमुपपन्नमित्युच्यते,

[^3_pg473]तत्रास्य गौणत्वं प्राप्नोतीत्याह—**शब्दज्ञानादीति** । भवत्पक्षे हि वर्णानामर्थ-
प्रतिपादकत्वं शब्दालम्बनज्ञानसंस्कारतच्छक्तिकल्पनाभिव्यक्तस्फोटव्यवहितमिति—
शब्दादर्थं प्रतिपद्यामहे—इति गौणमापद्यत इत्यर्थः ।



अस्मत्पक्षे तु यथा पाकमुद्दिश्य काष्ठादेः प्रवृत्तौ ज्वलनादेरवान्तरव्यापार-
त्वेनाव्यवधायकत्वम्, एवं वर्णत्रयस्यार्थप्रतिपत्तिमुद्दिश्य प्रयुक्तस्य न संस्कारेण
व्यवधानमित्याह—**संस्कारजननार्थमिति** ।



उपसंहरति—**तस्मादिति** । इन्द्रियादावपि संकलनाप्रत्ययारूढानां प्रति-
पादकत्वम्, तदापि व्यवधानं नास्तीत्याह—**समुच्चयावबोध इति** । तदुक्तम्—
“तदारूढाः”—इति ।



यदाप्यन्त्यस्य पूर्ववर्णजनितसंस्कारविशिष्टस्य गमकत्वम्, तदापि तस्य
शब्दत्वेन व्यवधानाभावेनैकत्वेन च [^4_pg473]मुख्यत्वम् । शब्दादिति प्रकृतिप्रत्यौ ;
इत्याह—**यदि वापूर्वसंस्कार इति** ।

[^1_pg473]: क्रमादयम्. चौ. मु.

[^2_pg473]: चापूर्वसंस्कार. चौ. मु.

[^3_pg473]: तत्राप्यगौणत्वं. मा.

[^4_pg473]: मुख्यत्वं शब्दादिति प्रकृतिप्रत्यये....
त्याह. मा.

<pb n="473"/>

वर्णा वा ध्वनयो वापि स्फोटं न पदवाक्ययोः ।  
व्यञ्जन्ति व्यञ्जकत्वेन यथा दीपप्रभादयः ॥ १३१ ॥  

सत्त्वाद् घटादिवच्चेति साधनानि यथारुचि ।  
लौकिकव्यतिरेकेण कल्पितेऽर्थे भवन्ति हि ॥ १३२ ॥  

नार्थस्य वाचकः स्फोटो वर्णेभ्यो व्यतिरेकतः ।  
घटादिवन्न दृष्टेन विरोधो धर्म्यसिद्धितः ॥ १३३ ॥  

प्रतिषेधेत्तु यो वर्णांस्तज्ज्ञानानन्तरोद्भवान् ।  
दृष्टबाधो भवेत् तस्य शशिचन्द्रनिषेधवत् ॥ १३४ ॥  

वर्णोत्था वार्थधीरेषा तज्ज्ञानानन्तरोद्भवा ।  
येदृशी सा तदुत्था हि धूमादेरिव वह्निधीः ॥ १३५ ॥  

[^1_pg474]तत्रैव वैलक्षण्यमाह—**वर्णा वा इति** । वर्णा वा ध्वनयो वापीति धर्मि-
निर्देशः, स्फोटं नाभिव्यञ्जन्तीति साध्यो धर्मः, व्यञ्जकत्वादिति हेतुः, प्रदीपव-
दिति दृष्टान्तः । तस्मिन्नेव प्रतिज्ञार्थे सत्त्वादिति हेतुः, घटवदिति दृष्टान्त इत्याह—
**सत्त्वाद् घटादिवच्चेति** । न चात्र प्रत्यक्षादिविरोधः, प्रत्यक्षादिना प्रतीयमानत्वात्
स्फोटस्येत्याह—**साधनानीति** ।



प्रयोगान्तरमाह—**नार्थस्य वाचक इति** । स्फोट इति धर्मी, अर्थस्य
वाचको न भवतीति साध्यो धर्मः, वर्णव्यतिरिक्तत्वादिति हेतुः, घटवदिति
दृष्टान्तः । नापि [^2_pg474]स्फोटानन्तरा धीर्भवतीत्याह **प्रतिषेधेदिति** । यदि कश्चिदेव-
माह—न वर्णत्रयमर्थस्य वाचकम्, स्फोटव्यतिरिक्तत्वात् घटवत्—इति, तस्य
वर्णत्रयप्रतिपत्त्यनन्तरमनन्यथासिद्धार्थप्रतिभान्यथानुपपत्त्या शशिचन्द्रनिषेधवद्बाध
इत्यर्थः ।



प्रमाणान्तरमाह—**वर्णोत्था वेति** । वर्णजन्येति साध्यो धर्मः, वर्णप्रति-
पत्यनन्तरमुत्पद्यमानत्वादिति हेतुः, धूमादग्न्यनुमानवदिति दृष्टान्तः ।

[^1_pg474]: तत्रैव त्रैलक्षण्य. मा.

[^2_pg474]: स्फोटानन्तराधो भवतीत्याह. मा.

<pb n="474"/>

दीपवद्वा गकारादिर्गवादेः प्रतिपादकः ।  
ध्रुवं प्रतीयमानत्वात् तत्पूर्वं प्रतिपादनात् ॥ १३६ ॥  

वर्णातिरिक्तः प्रतिषिध्यमानः पदेषु मन्दं फलमादधाति ।  
कार्याणि [^1]वाक्यावयवाश्रयाणि सत्यानि कर्तुं कृत एष यत्नः ॥ १३७ ॥  

प्रयोगान्तरमाह—**दीपवद्वेति** । गकारादित्रयं धर्मि, प्रतिपादकमिति
साध्यो धर्मः, गोत्वप्रतिपादनादिति हेतुः, रूपे प्रदीपवदिति दृष्टान्तः ।



शब्दार्थयोः सम्बन्धाक्षेपानन्तरं वर्णव्यतिरिक्तसम्बन्धिनिराकरणमसम्बद्धम्,
तस्यैवार्थेन सह सम्बन्धोपपत्तेरिति चोदयति—**वर्णेति** । तत्र परिहारमाह—
**कार्याणीति** । वर्णत्रयातिरिक्तस्य विधिमुखेन कार्यमुखेन वानुपलभ्यमानत्वेन
सम्बन्धग्रहणाभावाद् वाक्यस्फोटस्यासत्यत्वे [^2]सम्बन्धस्यासत्यत्वाद् वर्णत्रयात्मन्येव
सम्बन्धिनि तस्योपलभ्यमानत्वेन च सम्बन्धस्य सद्भावः सत्यत्वं च सिध्यति ।
तदाह—**वाक्यावयवाश्रयाणीत्यादि** । सत्यानि कर्तुं कृत एष यत्नः स्फोटात्मक-
सम्बन्धिनः प्रतिषेधेन [^3]वर्णात्मकसम्बन्ध्यवधारणरूपः । तदुक्तम्—



“आधारात्मनि विज्ञाते सुखमाधेयबोधनम्” । इति ॥


<trailer>इति भट्टोम्बेकविरचितायां तात्पर्यटीकायां
स्फोटाख्यं वादस्थानकं
समाप्तम्</trailer>

[^1]: वाक्यावयवाश्रितानि. मा.

[^2]: संवन्धस्यासत्यर्थाद्वर्ण. मा.

[^3]: वर्णात्मकसंबधावधारण. मा.
