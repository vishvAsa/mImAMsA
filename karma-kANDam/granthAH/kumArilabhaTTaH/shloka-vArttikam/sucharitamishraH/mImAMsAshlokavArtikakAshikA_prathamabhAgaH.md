+++
title = "मीमांसाश्लोकवार्तिककाशिका प्रथमभागः"
author = "सुचरितमिश्रः"
domain = "दर्शनानि"
sub-domain = "मीमांसा"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2634"
source_url = "https://www.ebharatisampat.in/read_chapter.php?bookid=ODQ1OTM1MjAxNDU4MjUy"

+++
[[मीमांसाश्लोकवार्तिककाशिका प्रथमभागः	Source: [EB](https://www.ebharatisampat.in/read_chapter.php?bookid=ODQ1OTM1MjAxNDU4MjUy)]]

\[

सुचरितमिश्रः मिमांसाश्लोकवार्त्तिककाषिका

०१ प्रतिज्ञासूत्र

{१,१} वार्त्तिकारम्भे शिष्टाचारं अनुविदधानो मङ्गलं तावत्करोति विशुद्धेति. दृष्टा हि शिष्टानां प्रवृत्तिः सर्वकार्येषु मङ्गलाचरणपूर्विका. मङ्गलं च देवतास्तुतिनमस्कारादि. अस्य च नियोगतः फलवत्कार्यान्तरारम्भसंयोगात्साक्षादफलत्वाच्च फलवत्सन्निधावफलं तदङ्गं इति न्यायेन कार्यान्तरशेषत्वेऽवधृते सत्यारम्भस्य समाप्तिपर्यन्तत्वादपेक्षिताविघ्नपरिसमाप्तिः फलम्. अपेक्षितविधेरनपेक्षितविधानं दुर्बलं इति न्यायेन फलान्तरकल्पनाया दुर्बलत्वात्. अतो यथा साम्प्रदायिकं अध्यायानध्यायादि स्वाध्यायाविघ्नार्थं एवं इदं अपि. तदयं अर्थः विशुद्धौ ज्ञानदेहौ  
यस्य स तथोक्तः. विशुद्धं च भगवतो ज्ञानं रागादिभिर्ज्ञानकारणानां अदूषितत्वाद्, देहश्चायोनिजत्वाद्विविधगर्भवेदनाविरहाच्च. त्रिवेदी च तस्य चक्षुरिति गौणो वादः, असन्दिग्धाविपरीतस्पष्टवेदार्थप्रकाशकत्वात्. दिव्यं चातीन्द्रियार्थगोचरत्वात्. भौतिकं हि चक्षुः प्रत्युत्पन्नार्थविषयम्. इदं त्वनागतादिविषयं दिव्यं इति. श्रेयसश्च हिताहितप्राप्तिपरिहारात्मनो भगवान्निमित्तम्. सोमार्धधारिणे, सोमकलाधारिणे. नम इति. यद्यपि विग्रहादिपञ्चकं देवताधिकरणे निराकरिष्यते, तथाप्याज्यादिस्तोत्रवत्प्रधानकर्मण एव देवतास्तुतेरेवङ्कृतायाः फलं इत्यदोष इति । । १ । ।

{१,२} विद्यागुरूणां इदानीं स्तुतिनमस्कारौ करोति
अभिवन्द्येति. शिष्यधीपद्मिनीनां रवीनिव विकासकान्गुरूनादौ वन्दे. ततो वार्त्तिकं करिष्ये. तेषां एव प्रसादेन दृष्टेनार्थतत्त्वोपदेशेनादृष्टेन च स्तुतिनमस्कारभुवा. गुर्वनुगमनादयोऽपि ह्याचारप्रमाणका एव. वार्त्तिकग्रहणेन च दुरुक्तभङ्गं अनुक्तवचनं च समाधत्ते. मीमांसाशब्देन न्यायशास्त्रं इदं अतो न्यायानुसारेणाधिकरणभङ्गाद्यदूषणं इति दर्शयति. श्लोकपदेन च लाघवविकासं क्षिपाम इति दर्शयति. ततश्च सूत्रितप्रायं इमं अर्थं अवहिता जिज्ञासवो भावयिष्यन्तीति तात्पर्यार्थ इति । । २ । ।

सम्प्रति लोकयात्रामाद्रियमाणो येऽत्यन्तपरार्थाः स्वोपकारं अगणयन्तोऽपि परोपकाराय यतन्ते सन्तस्तान्प्रत्याह तद्विद्वांस इति. असूयवो मत्सराः ततोऽन्येऽनसूयव इति । । ३ । ।

 ये तु मध्यस्था गुणदोषनिरूपणेन दोषवन्तं अपहाय गुणवन्तं उपाददते, तान्प्रति परीक्षाविशेषार्थं अर्थयते न चात्रेति. (मदीये प्रबन्धेऽस्मिन्गुणदोष)वति युगपद्गुणदोषौ निरूपयन्तु भवन्तः. अन्यथा गुणानुपेक्ष्य दोषेषु निरूप्यमाणेषु दोषनिर्भावनैकमनसां असन्तो दोषाः प्रकाशेरनिति । । ४ । ।

 इदानीं दुर्जनान्प्रति सदण्डं आह कुतो वेति. ये वयं परस्थानपि दोषान्न मृष्यामः, ते कथं स्वग्रन्थेषु दोषानुपाददीमहि. न चास्माभिरनुपात्तान्दोषान्सूरयो ग्रहीतुं अर्हन्तीति । । ५ । ।

{१,३} सम्प्रति मत्सरा नूनं दूषयिष्यन्ति मन्निबन्धनम्. अतस्तद्दोषोद्भावनेन शुश्रूषूणां उत्साहभङ्गो मा भूदित्येवं अर्थं आह
निर्दोषत्वेति. प्रसिद्धातिशयावपि मोक्षस्वर्गौ प्रति नास्तिका विवदन्ते. वदन्ति च सुखदुःखे लौकिके स्वर्गनरकौ इति. मोक्षे च सद्भावतः प्रभृति विवादः. एके हि नास्ति मोक्ष इति वदन्ति. अन्ये पुनः सकलविषयोपरागरहितं संवेदनप्रवाहं अपवर्गं आहुः. अन्ये तदुपरमम्. अपरे सकलवैशेषिकात्मगुणोच्छेदलक्षणं निरतिशयं अविषयपरिष्वङ्गजं अनवसानं आनन्दसन्दोहम्. अपरे च पूर्वे च भ्रान्तिसमुत्थैर्  
नानाविकल्पैः पारमार्थिकमोक्षस्वरूपं अपलपन्त्येवेति । । ६ । ।

अपि च यदि नाम शुश्रूषवो मन्निबन्धने दोषानुपलभन्ते, तथाप्यहं अनपवाद्यः. न ह्यहं स्वतन्त्रः किञ्चिदभिदधे. आगमानुसारिणस्तु मे यथागमं वर्तमानस्य स्खलितं अपि दैवादवर्जनीयतयापन्नं इत्युपेक्षणीयं एव. न हि किं अप्यभिमतं वस्तु निर्दोषं भवति. दोषांस्तु समाधाय गुणा उपजीवितव्या इत्याह आगमेति. सतां हि मार्गोऽयं आगमानुसारो नाम. तदिह बहुलं गुणा एव. दोषास्तु कथञ्चित्सन्तोऽप्यल्पत्वादसत्कल्पा इत्युपेक्षितव्या इति । । ७ । ।

किञ्चास्तु तावदस्मादृशानां कविप्रवीराणां आगमानुसारिण्यो वाचः शोभन्त इति. अन्यस्यापि श्रद्दधानस्य त्रयीमार्गानुसारिणी यथाकथञ्चिदारब्धा क्लिष्टा अल्पसारापि वाग्वृत्तिः शोभते. अस्माकं तु बहुसारा अक्लेशनिर्मिता शोभतेतरां इत्याह यथेति । । ८ । ।

{१,४} ननु किमङ्गभूतायां मीमांसायां वार्त्तिकं प्रणीयते, वेदा एव साक्षाद्व्याख्यायन्तां अत आह मीमांसेति. वेदा एव संशयपूर्वोत्तरपक्षक्रमेण व्याख्यायमाना मनो हरन्तितरां, न तु मन्त्रब्राह्मणभाष्यप्रस्थानेन. मीमांसयैव तु ते तथाव्याख्यायन्त इति तत्रैव वार्त्तिकं कर्तुं मे तृष्णा वर्धत इति । । ९ । ।

ननु मीमांसायां अपि चिरन्तननिबन्धनानि सन्तीति किं मुधा प्रयस्यते. अत आह
प्रायेणेति. लोकायतं नाम नास्तिकानां तन्त्रम्. तद्भावमापादिता नानापसिद्धान्तसङ्ग्रहेण. तामास्तिकपथे कर्तुं अयं यत्नः कृत इति. आशंसायां वर्तमानेऽर्थे वा क्तो वर्णनीय इति । । १० । ।

इत्युपोद्धातः

सूत्रतात्पर्यं इदाणीं दर्शयति अथेति. इदं हि सूत्रं धर्माख्यं अस्य शास्त्रस्य प्रतिपाद्यतया विषयभूतं प्रयोजनं वक्तुं कृतम्. आद्यं इति प्रयोजनाभिधानस्थानं इति दर्शयति. यद्यपि धर्मोऽस्य प्रयोजनं इति न कण्ठेनोक्तं, तथापि जिज्ञासाकर्मभूतो धर्म इत्याचक्षाणेनापुरुषार्थज्ञानस्यानिष्टत्वात्पुरुषार्थीभूतो धर्मः प्रयोजनं इति सूचितं इति सूत्रं इत्युक्तम्. कृतपदेन च कृत्रिमं इदं अतः प्रमाणान्तरेण गुरुकुलवासावसाननिवृत्तिपरं अपि व्याख्यायमानं न दोषं आवहतीति दर्शयति. नित्ये{१,५} हि यावद्वचनं वाचनिकम्. पौरुषेयं तु प्रमाणान्तरबलेनान्यार्थं अपि प्रतिभासमानम्  
अन्यपरतया प्रतिपाद्यत इति । । ११ । ।

ननु किं प्रयोजनाभिधानेन. शास्त्रं एव प्रणीयताम्. प्रयोजनाभिधानं हि शास्त्राद्बहिर्भूतं शास्त्रं प्रणेतुकामस्य न युक्तम्. किञ् चास्य प्रयोजनम्. प्रयोजनविशेषात्शास्त्रेषु शुश्रूषुप्रवृत्तिरिति चेत्. तन्न. न हि प्रेक्षावतां पुंवचनादेवं अयं अर्थ इति विश्वासो युक्तः, विशेषतो हेतुदर्शनात्. अन्यार्थं अपि शास्त्रं धर्मप्रयोजनतया श्रोतॄन्प्रवर्तयितुं अयं आहेति शङ्कमाना नाश्वसेयुः. अतो मन्दफलं प्रयोजनवचनं अत आह
सर्वस्येति. यदन्यदल्पायाससाध्यं अपि किञ्चित्शास्त्रं लौकिकं वौदनपाकादि कर्म, तदप्यनुक्तप्रयोजनं नाद्रियन्ते. किं पुनर्मीमांसां इति युक्तः  
शास्त्रारम्भे प्रयोजननिर्देशः. यत्तु पुंवचनादनाश्वास इति, तन्न. आप्तानाप्तविशेषात्. वक्ष्यति हि तच्चेत्प्रत्ययितातिति भाष्यकारः. जैमिनिश्च अपि वा कारणाग्रहणे प्रयुक्तानि प्रतीयेरन्(१.३.७) इति. यत्तु विप्रलिप्समानो ब्रूत इति. तन्न. न ह्यस्य महर्षेरनृतवचनं सम्भवति. न चास्य विप्रलम्भे प्रयोजनं किञ्चिदुपलभ्यते. यदि श्रोतारः प्रवर्तन्तां इति, किं अस्य तैरफलेऽधर्मफले वा धर्मच्छलेन प्रवर्तितैः. प्रत्युताधर्म एवास्य शिष्यान्भ्रामयतो महान्दोष आपद्येत. न च परमधार्मिकोऽधर्मं आचरतीत्युत्प्रेक्षितुं अपि शक्यम्. न च तन्त्रकारस्तन्त्रप्रयोजने भ्राम्यतीति सम्भाव्यते. अत एवासम्भवद्भ्रमविप्रलम्भत्वादृषीणां अष्टकादिस्मरणानि  
श्रुतिमूलानीति स्मृत्यधिकरणे वक्ष्यते. सर्वपुरुषवचनाविश्वासे\[१\] पुनस्तदपि भज्येतेति\[२\]युक्तं प्रयोजनाभिधानं इति । । १२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१\] नानाश्वा   
\[२\] सू   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

सर्वस्यैवेति काक्वा\[३\]मीमांसायां विशेषो योऽन्तर्णीतस्तमभिद्योतयति
मीमांसाख्येति. शास्त्रान्तराणि हि\[४\]वाच्यैकविषयनिबन्धनानि{१,६}व्याकरणादीनि. मीमांसाख्या त्वियं विद्या बहूनि विद्यान्तराणि वेदतदङ्गादीन्युपायभूतान्याश्रिता. न ह्यस्यास्तैर्यथावदविज्ञातैरर्थः\[५\]शक्यनिर्णयः. तदियं उपायतः स्वरूपतश्च प्रचिता श्रोतॄणां श्रवणेच्छां अपि कारयितुं अनुक्तप्रयोजना सती न शक्येति युक्तं प्रयोजनाभिधानं इति । । १३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३\] क्वा यो विशेषोऽन्त (कःआ)   
\[४\] व्यक्तैक (का)   
\[५\] र्थनिर्णय शक्यः. त (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अपि च विद्यान्तराण्यनुक्तप्रयोजनानि निष्प्रयोजनानि मन्यमाना जिज्ञासवो यदि नाम न जानीरन्मन्दश्रद्धया वा प्रवर्तमाना न सम्यग्विद्युः, तथापि तेभ्योऽज्ञातदुर्ज्ञातेभ्योऽनर्थप्राप्तिस्तावन्न सम्भवति. मीमांसायां त्विहाज्ञाते दुर्ज्ञाते वा पूर्वोत्तरपक्षन्यायमार्गे विवेकाभावात्पूर्वपक्षं एव सिद्धान्तं मन्यमानास्तदनुरूपं चेष्टेरन्. तत्र नित्यनैमित्तिकयोरकरणादसम्यक्करणाद्वा महान्तं अनर्थं प्राप्नुयुः इति यत्नेनोपचरितव्या मीमांसेति श्लोकद्वयेनाह विद्यान्तरेष्विति. ननु तथा विद्यान्तरानभिज्ञेऽपि दुष्यत्येव. तथा हि व्याकरणानभिज्ञोऽपि तावद्यज्ञेऽपशब्दं प्रयुञ्जानः प्रत्यवैति. श्रूयते हि तस्माद्ब्राह्मणेन  
न म्लेच्छितव्यं म्लेच्छो ह वा एष यदपशब्दः इति. उच्यते. को वाह न शास्त्रान्तरानभिज्ञानेऽपि दोषो भवेदिति. अल्पभूयस्त्वे तु विशेषः. मीमांसा हि सर्वशास्त्रगताज्ञानसन्देहविपर्ययव्युदासक्षमन्यायनिबन्धनात्मिका.\[६\]तदस्यां अज्ञातायां न किञ्चिदपि ज्ञातं भवति. अतो महान्तं अनर्थं प्राप्नोति.\[७\]अत एवाह महान्दोष इति । । १४१५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६\] तस्या (का)   
\[७\] प्नुयात्  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यतश्च यत्नेनोपचरितव्या मीमांसा, तस्माद्युक्तं सूत्रकृतां स्वयं प्रयोजनाभिधानं इत्याह तस्मादिति. ननु\[८\]तथापि पाणिनिनेव{१,७} भाष्यकारादिभिः करिष्यमाणो यत्नः\[९\]कस्मान्न जैमिनिनोपेक्षितः, अत आह यदिति. यत्तेन जैमिनिनोक्तं तदेव भाष्यकारादयः कथं नाम वदेयुरिति. इतरथा स्वच्छन्दाः को वेत्ति कीदृक्प्रयोजनं अभिदध्युरिति. तथा हि व्याकरणे सूत्रकृतोपेक्षितं प्रयोजनं अनेकधा व्याख्यातृभिर्विकल्पितम्. तथा हि
प्रथमं साधुशब्दज्ञाने धर्म इत्यभिधाय पुनः शास्त्रपूर्वे प्रयोगेऽभ्युदय इत्युक्तं इति. सत्यं एवं, युक्तं तावत्प्रयोजनाभिधानम्  
इति । । \[१६\] । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[८\] नु यद्येवं पा (कःआ)   
\[९\] त्नः जैमिनिना क्षेनोपीतः कस्मादतः   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अथैतेन प्रयोजनेनास्य शास्त्रस्यायं सम्बन्ध इत्यपि सूत्रकारस्य युक्तं वक्तुम्. अज्ञातप्रयोजनं इवाविदितसम्बन्धं अपि श्रोतुं नाद्रियन्ते शिष्याः. तस्मात्सह प्रयोजनेन अस्य सम्बन्धो वाच्य इति चोदयति
सिद्धार्थं इति । । १७ । ।

परिहरति शास्त्रं इति. यदैवास्य शास्त्रस्येदं प्रयोजनं इत्युक्तं, तदैव तयोरुपायोपेयलक्षणः सम्बन्धोऽर्थादुक्त एव. न चैवं अर्थप्राप्तं अर्थं सूत्रकारा अक्षरैर्निबध्नन्ति, असूत्रत्वप्रसङ्गादिति । । १८ । ।

ननु यदि नाम सूत्रकारेण प्रयोजनाद्भेदेन सम्बन्धो नोपात्तः, व्याख्यातृभिस्तु व्यज्यताम्. कथिते हि व्यक्तं सम्बन्धे श्रोतारः प्रवर्तन्ते. अत एव शास्त्रान्तरेष्वपि सम्बन्धः स्फुटम्\[१०\]उपदर्शितः. तथा हि शिष्यप्रश्नानन्तरं कणभुजा तन्त्रं प्रणीतं इत्यर्थमालायां उक्तं इत्याह सिद्धिरिति । । १९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१०\] स्पष्टं इव द (का, कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,८} अविस्पष्टीकृते तु सम्बन्धे व्याख्यातृभिरसम्बद्धप्रलापी सूत्रकार इति शङ्कमानाः श्रोतारोऽसङ्गतिं एव शास्त्रप्रयोजनयोर्मन्वीरन्नित्याह यावदिति । । २० । ।

परिहरति इहेति. एवं हि मन्यते तत्र नाम वार्त्तिककाराः क्लिश्नन्ति यन्न भाष्यकारेणोक्तम्. इह तु भाष्यकारेणैव धर्मः प्रसिद्धो वा स्यादप्रसिद्धो वा इत्याक्षिप्य सम्बन्धो वक्ष्यते अथवार्थवतित्यादिनेति न पृथक्सम्बन्धोऽभिधानीयः सम्बन्धभाष्यविवरण\[११\]एव तु यतितव्यं इति । । २१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[११\] ष्य ए (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

कश्चित्पुनरत्रैवं आह यथार्वाचीना व्याख्यातारो न पृथक्सम्बन्धं अभिदधति तथा भाष्यकारस्यापि सम्बन्धवचनं अयुक्तं, सूत्रकारेणैवाथशब्दं प्रयुञ्जानेनाध्ययनक्रियानन्तर्यलक्षणस्य शास्त्रसम्बन्धस्योक्तत्वात्. यथा अथातो धर्मं व्याख्यास्यामः इति शिष्यप्रश्नानन्तरं शास्त्रं प्रणयाम इति काश्यपेनोक्तं इति. तं प्रत्याह न चापीति. अध्ययनज्ञानेच्छाक्रिययोर्ह्यानन्तर्यलक्षणं सम्बन्धं अथशब्दो वदति. ते च क्रिये शास्त्राद्\[१२\]बर्हिर्भूते. सन्नन्तसामान्यमात्रेण जिज्ञासामीमांसयोरैक्यं मन्वानानां अयं भ्रम इति । । २२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१२\] पृथग्भू (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 न परं अनुपात्तः सम्बन्धः, निष्प्रयोजनश्चेत्याह
योऽपीतिद्वयेन. काणादे हि तन्त्रे क्रियानन्तर्यरूपः सम्बन्धो दर्शितः. एवं हि तत्र भाष्यकारेणोक्तं को धर्म इत्यादिकान्शिष्येणोदीरितान्पञ्च{१,९} प्रश्नानपेक्ष्याह अथातो धर्मं व्याख्यास्यामः इति. गुरुपर्वक्रमात्मकश्च सम्बन्धो यथेहैव कैश्चिदुक्तः ब्रह्मा महेश्वरो वा मीमांसां प्रजापतये प्रोवाच, प्रजापतिरिन्द्राय, इन्द्र आदित्यायेत्येवमादि. पर्वाण्यवच्छेदाः गुरूणां पर्वाणि गुरुपर्वाणि गुरुपर्वणां क्रमो गुरुपर्वक्रम इति विग्रहः. न चात्र द्विविधो ह्ययं सम्बन्ध उपयुज्यते. न हि तस्य सम्बन्धस्य  
तद्रूपसदसद्भावयोः सतोः श्रोतुः शास्त्रे प्रवृत्तिनिवृत्त्योर्विशेष उपलभ्यते शास्त्रविषये वा ज्ञान इति विधिनिषेधयोः कार्ये प्रवृत्तिनिवृत्ती. ताभ्यां ते लक्षयतीति । । २३२४ । ।

यतोऽयं सम्बन्धो निष्प्रयोजनः, तस्माद्ये सूत्रव्याख्यानाङ्गं सम्बन्धं अभिधित्सन्ति, तैः सोपपत्तिकः सप्रयोजनश्च सम्बन्धो वाच्यः. यथात्र शाबरे भाष्ये कृतं इत्याह तस्मादिति. शास्त्रं अवतार्यतेऽनेनेति अकर्तरि च कारके संज्ञायां (पा ३.३.१९) इति करणे घञ्. शास्त्रावतारश्चासौ सम्बन्धश्चेति शास्त्रावतारसम्बन्धः. स चोपायोपेयलक्षण इत्युक्तं इति । । २५ । ।

भाष्यं इदानीं अनुसन्धत्ते लोक इति. ननु यत्रैव भाष्यं सङ्गच्छते स एवार्थो व्याख्यातुं उचितः. कथं षडर्थान्सम्प्रचक्षते. अत आह
भाष्यकारानुसारेणेति. एतदुक्तं भवति सर्वत्र भाष्यं सङ्गच्छत इति. कथं पुनरनेकार्थं एकं वाक्यम्, अर्थैकत्वेन ह्येकवाक्यतां वक्ष्यति अर्थैकत्वादेकं वाक्यं इति. अत आह प्रयुक्तस्येति. अयं अभिप्रायः
पुरुषप्रयुक्तं इदं वाक्यम्. पुरुषास्तु प्रमाणान्तरेणार्थं विदित्वा बह्वभिप्रायं अप्येकं वाक्यं प्रयुञ्जाना दृश्यन्ते. यथा श्वेतो धावति अलम्बुसानां यातेति. वैदिके  
त्वयं नियम एकं एकार्थं इति. यथाशब्दं हि तत्रार्थे सम्प्रत्ययः, प्रमाणान्तराभावात्. तदुक्तं 

बह्वभिप्रायं अप्येकं पुरुषास्तु प्रयुञ्जते ।

{१,१०}इति. ननु च सान्निधानात्प्रथमसूत्रगताथशब्ददूषणं एवास्य भाष्यस्यार्थो युक्तः कथं सर्वशास्त्रगतसूत्रव्याख्यानाङ्गत्वं अत आह आदित इति. एवं हि मन्यते सर्वादौ प्रयुक्तं इदं वाक्यम्. अतः सूत्रसमुदायस्यैवेदमादिमं स्थानं इति न स्थानतो विशेषलाभः. प्रत्युत सूत्रेष्विति बहुवचनसाम्र्थ्यस्वरूपलिङ्गानुरोधेन सर्वसूत्रविषयत्वं एव स्पष्टं प्रकाशत इति. ननु तत्र लोकेऽयं अथशब्द इत्यादिभाष्यैकवाक्यतापन्नस्य भाष्यस्याथशब्ददूषणार्थत्वं एव स्पष्टं\[१३\]प्रकाशते. न ह्यन्यथा तदेकवाक्यतोपपद्यते. अत आह पृथग् इति. यत्नगौरवं प्रसज्येतेत्येवम्  
अन्तस्य तत्रेत्यादिकात्पृथक्कृ\[१४\]तस्य पञ्च व्याख्याविकल्पा भवन्ति. तदेकवाक्यतापन्नस्याथशब्ददूषणं एवार्थ इति । । २६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[१३\] ष्टं अवगम्यते   
\[१४\] ग्भू   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

षडर्थानिदानीं सुखग्रहणार्थं उद्दिशति सर्वव्याख्येति. ते च यथास्वं अवसरे वक्ष्यन्त इति । । २७ । ।

सर्वव्याख्यां तावद्विवृणोति साधारणीति. भाष्यकारेण हि द्विधा सूत्रव्याख्या कृता. एका सर्वार्था येयं लोक इत्यादिका. प्रतिसूत्रगता\[१५\]तु विशिष्टा. समासव्यासाभ्यां हि विदुषां अर्थावधारणं इष्टिं इति । । २८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१५\] गोचरा तु (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र भाष्यकारेण लोके येष्वर्थेषु प्रसिद्धानि पदानि तानि सति सम्भवे तदर्थान्येव सूत्रेष्वित्यवगन्तव्यं इति प्रवृत्तिरुपदर्शिता. तथा नाध्याहारादिभिरित्यादिना निवृत्तिः. तदिह प्रवृत्तिनिवृत्ती तावत्स्वरूपतो दर्शिते. प्रवृत्तिपुरस्सरी च निवृत्तिः. तथा प्रसिद्धानि पदानीति{१,११}पदान्यग्रेऽभिधाय तदर्थान्येव सूत्रेष्विति पश्चात्सूत्राणि दर्शितानि. तदिह सर्वत्र वार्त्तिककारः पदविन्यासविशेषेण तात्पर्यं आह
प्रवृत्तिरिति. प्रवृत्तिनिवृत्ती शब्दौ प्रयुञ्जानो द्विधैव प्रवृत्तिनिवृत्तिभ्यां सूत्राणि प्रवर्तन्त इति भाष्यकृतोक्तं इति दर्शयति. तयोश्च क्रमविशेषेण भाष्यकारस्यापि प्रवृत्तिपूर्विका निवृत्तिर्व्युत्पाद्येति दर्शयति. तथा पदसूत्रयोः पौर्वापर्यविवक्षया भाष्यकारस्यापि  
पदार्थपूर्वको वाक्यार्थोऽभिमत इति\[१६\]सूचयति. तदयं अर्थः येयं प्रसिद्धार्थग्रहणं कर्तव्यं इति प्रवृत्तिः, सा तेषु पदेषु प्रसिद्धार्थो ग्रहीतव्य इति यावत्. या च वाक्यदोषाणां अध्याहारादीना निवृत्तिः, सा सूत्रेषु नैषां अध्याहारादिभिरर्थव\[१७\]र्णनं कार्यं इति. अत्र भाष्यं सति सम्भव इति. तस्यार्थं आह वेदवाक्याविरुद्धेष्व् इति. वेदवाक्याविरुद्धेषु पदेषु सूत्रेषु च प्रसिद्धार्थग्रहणप्रवृत्तिरध्याहारादिनिवृत्तिश्च, न तु सर्वेषु विरुद्धेष्वपि केषुचित्पदेषु सूत्रेषु च. तत्र विपरीते प्रवृत्तिनिवृत्ती. तदिदं सति सम्भव इत्यनेनोक्तम्.  
एवं\[१८\]वेदाविरोधसम्भवे कार्यं इदं नान्यथेति । । २९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१६\] दर्शय   
\[१७\] र्थोपव   
\[१८\] सति वे (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु युक्तं तावत्पदेषु प्रवृत्तिरिति. कथं सूत्रसंश्रया निवृत्तिः यावता पदान्येव तु प्रधानतया प्रकृतानि एषां इति सर्वनाम्ना परामर्शं अर्हन्ति. प्रधानगोचरतया व्युत्पत्तेः. न ह्येष दण्ड इष्टकाकूटे तिष्ठति प्रहरानेनेत्युक्ते इष्टकाकूटेनेति गम्यते, अपि तर्हि दण्डेनेति. दण्डविशेषणतयोपात्तत्वादिष्टकाकूटस्य. तद्वदिहापि पदविशेषानि सूत्राणि न परामर्शार्हाणीति. अत आह अध्याहारस्येति. अयं अर्थः यत्राध्याहारादयः प्रसजन्ति तत्रैव निषेधं अर्हन्ति, प्राप्तिपूर्वकत्वात्प्रति षेधस्य. न चेह तौ पदेषु सम्भवतः. अध्याहारो नाम न्यूनवाक्यपूरणसमर्थाधिकपदाहरणात्मकः.  
स च न पदेषु सम्भवति, अपभ्रंशत्वेन न्यूनपदप्रयोगासम्भवात्. व्यत्यासो हि व्यवहितकल्पना. सा चान्यत्र स्थितस्यान्यत्र सञ्चारः. न चासौ नियतपौर्वापर्यप्रकृतिप्रत्ययात्मके पदे सम्भवति, पदनाशप्रसङ्गात्. अतः सूत्राण्येव सम्भवदध्याहारादिकानि{१,१२}एषां इति सर्वनाम्ना परामर्शं अर्हन्ति. ननु विपरिणामगुणकल्पने पदधर्मावेव. पदे हि प्रकृतिः प्रत्ययो वा विपरिणमति. यथा प्रतिगृह्णीयादिति प्रतिग्राहयेदिति भवति. विप्रकर्ष इति च विप्रकर्षादिति भवति. गुणकल्पनापि पदगोचरा. सा यथौत्पत्तिकादिपदेषु वक्ष्यते. वाक्येषु तु नानयोः सम्भवः. न हि पदसमुदायो विपरिणमति. न च गौणो भवति. अतो न पदसूत्रयोः कश्चिद्विशेषः.  
उच्यते वाक्यं हि नाम न पदेभ्यो व्यतिरिक्तं अन्यदेव किं अपि तत्त्वम्. अपि तर्हि पदान्येवैककार्यपरिष्वङ्गसमासादितसमन्वयानि. तदिह युक्तं यत्पदधर्मोऽप्यन्वेतीति. अतः प्रसजतः पदद्वारेण वाक्येषु विपरिणामगुणकल्पने इति प्रतिषेधाधारत्वोपपत्तिः. वाक्यधर्मयोस्तु पदमात्रे न कथञ्चित्प्रसक्तिरिति न तन्निषेधो युक्तः. तस्माद्युक्तं अध्याहारादिनिषेधार्थं एषां इति सर्वनाम्ना सूत्राणां अभिधानं इति । । ३०
| |

 अत्र भाष्यकारेण सर्वव्याख्याप्रयोजनं अभिदधतोक्तं एवं वेदवाक्यान्येवैभिर्विचार्यन्ते इति. तस्यार्थः साधारणव्याख्ययैव सूत्राणां व्याख्यातत्वान्न पुनस्तानि व्याख्येयानि. वेदवाक्यान्येव तैः परिज्ञातार्थैर्व्याखातव्यानीति. तदयुक्तम्. उक्तं हि 

साधारणी विशिष्टा च सूत्रव्याख्या द्विधा कृता ।

इति. अतो विशिष्टव्याख्ययापि सूत्राणां स्पृश्यमानत्वात्कथं वेदवाक्यान्येवेत्यवधारणोपपत्तिरित्यत आह एवशब्द इति. यत्नगौरवपरिहारार्थो हि विशेषव्याख्याप्रत्यादेशः. गौरवं च पदच्छेदादिप्रपञ्चेन तार्किकवत्क्रियमाणायां व्याख्यायां आपद्यते. न चेह तथा करिष्यते. अतोऽल्पस्य विशेषस्य सूत्रगतस्य वाच्यत्वादवधारणं कृतं इत्यदोष इति. अपरं अपि इतरथा यत्नगौरवं प्रसज्येतेति भाष्यम्. तस्यायं अर्थः वेदवाक्यान्येव तावद्व्याख्येयानि. यदि त्विदं व्याख्यानं वेदसूत्रोभयगोचरतया वर्ण्यते, ततो यत्नगौरवं आपद्यत इति. तदाह अस्येति. भाष्यं व्याचक्षाणो व्याख्येया इत्यतः  
प्रकृतं व्याख्यानं अस्येति{१,१३}परामृशति. यदीह वेदाश्च सूत्राणि च व्याख्यायन्ते, ततो व्याख्यानावृत्तौ यत्नगौरवं प्रसज्येत. द्रव्यभेदेऽपि हि क्रियावृत्तिर्दृष्टा यथाष्टकृत्वो ब्राह्मणा भुक्तवन्त इति. अत्र चोदयति प्रसिद्धेति.\[१९\]स्वतःसिद्धं एव ह्यविरोधे प्रसिद्धार्थग्रहणं अध्याहारादिवर्जनं च किं अनेनोक्तेनेति. परिहरति न दोष इति. न हि वेदवदप्राप्त\[२०\]विषयं भाष्यं इति । । ३१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१९\] स्वरससि   
\[२०\] प्तार्थवि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तथाप्यनुक्तसुज्ञानस्यार्थस्य पुनर्वचनं प्रयोजनापेक्षं इव दृश्यत इति मन्वानं\[२१\]प्रति प्रयोजनं आह व्याख्याङ्गत्वेति. यो नाम तन्त्रान्तरेऽध्याहारादि स्वपरिभाषा वा गुणवृद्ध्यादिका दृष्टेत्यत्रापि\[२२\]तत्प्रयोजयति तस्य कृते शास्त्रस्वरूपं अनेन निरूप्यते, अध्याहारादिवर्जितं एव व्याख्यानं मीमांसायां उपपन्नं इति । । ३२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२१\] नः प्रयो   
\[२२\] पि ताः प्र   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यस्य तु मन्दफलत्वादेवं अप्यपरितोषः, तं प्रत्यन्यथा वर्णयति
वृत्त्यन्तरेष्विति. केषाञ्चिद्धि भवदासादीनां वृत्त्यन्तरेषु शब्दानां अलौकिकोऽर्थ उपवर्णितः. तेऽनेन भाष्येणोपालभ्यन्ते. यावद्धि पूर्वग्रन्थदोषोद्भावनेन स्वग्रन्थगुणवत्ताख्यापनेन वा विशेषो न प्रदर्श्यते,\[२३\]तावन्न श्रोतारः श्रोतुं आद्रियेरन्. अत्युत पूर्वग्रन्थानेवायं अल्पान्तरं चोरयतीति वदद्भिरसूयकैः शुश्रूषूणां उत्साहभङ्गो युज्येत. अतः प्रयोजनवानेव परोपालम्भ इति । । ३३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२३\] दर्शितः ता (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

क्व पुनर्भवदासेनालौकिकार्थग्रहणं कृतं यदेवं उपालभ्यते. अत आह अथात इति. शब्दार्थाविह लोक्यते इति वृद्धव्यवहारो लोकः. तत्र पृथक्पदत्वं एवाथातश्शब्दयोर्दृष्टम्. यथा भुक्तवानयं अथ व्रजतीति.{१,१४}न भुक्तवानतो न व्रजतीति. न त्वनयोरानन्तर्यमात्रे दृष्टचरः संसर्गः. योऽपि च अथातः शेषलक्षणं (जैऽऊ ३.१.१) अथातोऽग्निं अग्निष्टोमेनानुयजतीति संसर्गः, तत्रापि केवलातश्\[२४\]शब्दवेदनीयं एवानन्तर्यम्. भवदासेन चोक्तं 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२४\] लाथातः श   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अथात इत्ययं शब्द आनन्तर्ये प्रयुज्यते\[२५\] ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[२५\] वर्तते   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इति. तेनास्य पदसमुदायस्य तादर्थ्यं नर्ते परिभाषादिभिः\[२६\]सिध्यतीति. आदिशब्देन परैः सङ्गानं लक्षणां चाहेति । । ३४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६\] षां सि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्रेदानीं भाष्यं योजयति प्रसिद्धेति. भवदासेन ह्यतश्शब्दस्य हेत्वर्थत्वं प्रसिद्धं अपलपितम्. अप्रसिद्धानन्तर्यगोचरत्वं च कल्पितम्. इदं च सति\[२७\]प्रसिद्धार्थसम्भवे न वृत्तिकारेण कार्यं इति लोक इत्यादिग्रन्थेनोक्तम्. सम्भवति चात्र प्रसिद्धार्थग्रहणम्. न ह्यत्र पाणिनिनेव जैमिनिना वृद्धिरादैच्(पा १.१.१) इतिवत्स्वसंज्ञा प्रणीता. तदिदं सति सम्भव इत्यनेनोक्तं इति वेदितव्यम्. किं हि प्रसिद्धेनापराद्धं यत्\[२८\] स्वरससिद्धमुल्लङ्घ्याप्रसिद्धोऽर्थः कल्प्यत इति । । ३५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२७\] ति सि (कःआ)   
\[२८\] यदुक्तं स्व (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अपि चैवं सत्यप्रसिद्धकल्पितेषु सूत्रपदार्थेषु व्याख्यायमानेषु पुनश्च वेदवाक्येषु यत्नगौरवं प्रसज्यत इति इतरथेत्यादिकेनोक्तं इत्याह
सूत्रार्थे क्लिश्यत इति. स्वमनीषाकल्पितेषु सूत्रपदार्थेषु व्याख्यायमानेषु पुनश्च वेदवाक्येषु वक्तुर्ग्रन्थकारस्य ग्रन्थसन्दर्भप्रणयनेन व्याख्यातुश्च तद्व्याख्यानेन श्रोतुश्च महतो ग्रन्थस्य श्रवणधारणाभ्यां महान्यत्न आपद्यत इति । । ३६ । ।

यस्तु मन्यते गुणवत्तरग्रन्थनिर्माणे श्रवणादेव श्रोतारः\[२९\]श्रोतुम्{१,१५}आद्रियन्ते किं गुणगणहारिणा दौर्जन्येनेति, तं प्रत्यर्थान्तरं अवतारयति न व्याख्यास्यतीति. एष हि भाष्यकारः सूत्रोच्चारणानन्तरं वेदवाक्यान्युदाहृत्य संशयपूर्वोत्तरपक्षविभागेनार्थनिर्णये यत्नं करिष्यति, न सूत्रावयवविवरणादरम्. तत्र श्रोतॄणां आशङ्का जायेत किं स्विदयं अज्ञतया सूत्राण्युपेक्षितवान्, आहोस्विदनर्थकत्वाद्, उत प्रसिद्धत्वादिति. तदयं अकुशलो भाष्यकारः यत्सूत्रेषु भाष्यं कर्तुं अभिप्रवृत्तस्तान्युपेक्षितवानिति. इमं दोषं व्याख्याप्रत्याख्यानेन परिहरति.  
न वयं अनभिज्ञाः, न चैतानि सूत्राण्यनर्थकानि, चोदनार्थपरतन्त्रत्वान्न व्याख्येयानीत्युपेक्षितानीति । । ३७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२९\] रः प्रपत्स्यन्ति किं (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

किं पुनश्चोदनार्थपरतन्त्रत्वे कारणं अत आह प्रयास इति. किं पुनः सूत्रेषु न प्रयस्यते. अत आह फलवत्त्वेति तव्योन्तेन. फलवन्ति हि वेदवाक्यानि, फलवत्क्रतुप्रमितिप्रत्यासत्तेः. अफलानि सूत्राणि, तेषां अनासत्तेः. अत एव च सूत्रैः करणभूतैश्चोदनार्थ एवोपेतव्यः, न पुनरुपायभूतानि सूत्राण्युपेक्षितव्यानि. तदिदं वेदवाक्यान्येवैभिर्\[३०\]इति. भाष्यकारेणोक्तं इति वेदितव्यम्. इह हि वेदवाक्यानां प्राधान्यं उपदिशति यत्प्रधानविभक्त्या संयुज्य निर्दिशति विचार्यन्त इति. सूत्राणि करणविभक्त्या तृतीययैभिरिति. ननु मा नाम साक्षादफलत्वात्केवलानि सूत्राणि व्याख्यायन्ताम्. उभयं तु व्याख्यायतां सूत्राणि च तैश्च वेदवाक्यानीत्य्  
अत आह नोभयम् इति. उभयव्याख्यायां मुधा यत्नगौरवं आपद्यत इति. इदं तु इतरथेत्यादिकेनोततं इति वेदितव्यम्. ननु सत्यं यत्नगौरवम्. न तु मुधा. न ह्यव्याख्यातः सूत्रार्थो ज्ञायते.  
न च तदनभिज्ञो वेदार्थं ज्ञातुं ईष्टे, तदुपायत्वात्तस्य. अत आह
पदार्थानाम् इति. एवं हि मन्यते सत्यं वेदार्थज्ञानोपायभूतानि सूत्राणि.{१,१६} न तु तान्यव्याख्यातदुर्ज्ञातार्थानि.\[३१\]पदार्थास्तावत्लोकप्रसिद्धा एव. तत्प्रसिद्ध्यैव च तत्पूर्वको वाक्यार्थोऽपि प्रसिद्ध एवेति न किञ्चिद्व्याख्येयं अवशिष्यत इति । । ३८३९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३०\] भिर्विचार्यन्ते इति द्रष्टव्यम्. इह (कःआ)   
\[३१\] नानि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र च पक्षे भाष्यं सङ्गच्छतेतरां इत्याह एवंशब्दादिक इति. सर्वव्याख्यायां हि विशेषव्याख्याया अल्पत्वादसत्त्वं उपचरितम्. इह तु सर्वथैव सूत्रव्याख्या प्रत्याख्यायते इत्यवधारणयत्नगौरवपरिहारयोरुभयोरुपपत्तिरिति. पक्षान्तराभिधित्सयेदानीं इमं अपि पक्षं दूषयति पदच्छेदादीति. यतः पदच्छेदादि न करोति, तस्मान्नायं अभिनवो भाष्यकारः सूत्रार्थं विजानीत इति भवदासतन्त्रोपजीविभिरेवैतत्प्रत्याख्यापितं बुभुत्सुजनोत्साहं अपहन्तुं इति । । ४० । । परमार्थतस्तु सूत्राणां तात्पर्यं ब्रवीत्येव न्यूनाधिकादिप्रत्यवेक्षणं च तत्र तत्र करोत्येवेत्याह ब्रवीत्येवेति. क्व पुनरतिरिक्तादीक्षते  
अत आह नन्वशक्तम् इति. चोदनासूत्र एव तावत्नन्वशक्तं इदं सूत्रं इमावर्थावभिवदितुं चोदनालक्षणो धर्मो नेन्द्रियादिलक्षणः, अर्थश्च धर्मो नानर्थ इति. उभयविवक्षायां वाक्यभेद आपद्यते इति परिचोद्य तत्तु वैदिकेषु, न सूत्रेष्विति परिहरिष्यति. तथा यजुर्लक्षणानन्तरं कियदेकं यजुरिति यजुःपरिमाणज्ञापनार्थं उक्तं अर्थैकत्वादेकं वाक्यं साकाङ्क्षं चेद्विभागे स्यात्(जै २.१.४६) इति. अस्यार्थः यावन्ति पदान्येकप्रयोजनानि प्रविभज्यमानानि साकाङ्क्षाणि च, तावन्त्येकं वाक्यं इति. उदाहरणं तु देवस्य त्वा सवितुः प्रसव इति  
मन्त्रः. अत्र हि सकलसवित्रादिविशेषणविशिष्टैकप्रधानभूतनिर्वापप्रकाशनं प्रयोजनम्. सर्वाणि च देवस्य त्वेत्यादीनि\[३२\]निर्वपामीत्य्\[३३\]अतो विभक्तानि सन्ति साकाङ्क्षाणीति देवस्य त्वेत्युपक्रम्य निर्वपामीत्यन्तं एकं वाक्यं इति स्थिते{१,१७} अवयवप्रयोजनाभिधित्सया भाष्यकारेण पृष्टं अथ किं अर्थं उभयं सूत्रितं अयं अर्थैकत्वादेकं वाक्यं इति विभागे साकाङ्क्षं इति\[३४\]चेति. तत्र प्रयोजनं उक्तम्. भवति हि किञ्चिदेकार्थं न तु विभागे साकाङ्क्षम्. यथा भगो वां विभजतु. पूषा वां विभजतु. अर्यमा वां विभजतु इत्यादि. अत्र ह्येकविभागं अभिवदन्तः सर्वे एकार्थाः सन्तोऽपि नानावाक्यत्वं  
प्रतिपन्नाः. असति तु विभागे साकाङ्क्षं इति विशेषणे एकार्थतामात्रेणैव सर्वेषां ऐकमन्त्र्यं आपद्यते इति. तथा विभागे साकाङ्क्षं इत्येतावत्युच्यमाने स्योनं ते सदनं करोमि. घृतस्य धारया सुशेवं कल्पयामीति, तस्मिन्सीदामृते प्रतितिष्ठ. व्रीहीणां मेध सुमनस्यमानः इत्यनयोरेकवाक्यता विभागे साकाङ्क्षत्वादापद्यते. तस्मिन्सीदेति विभक्तं\[३५\]सत्साकाङ्क्षं तद्वृत्तस्य पूर्वप्रकृतपरामर्शात्मनस्तेन विनानुपपत्तेः. सत्यपि च विभक्तसाकाङ्क्षत्वे प्रयोजनभेदाद्वाक्यभेदः. द्वे हि तत्र प्रयोजने. पूर्वस्य सदनकरणं उत्तरस्य पुरोडाशप्रतिष्ठापनम्. एवं उभयोः प्रयोजनं उक्त्वान्त  
उपसंहृतं तस्मात्सम्यक्सूत्रितं इति. तथा विशये प्रायदर्शनात्(जै २.३.१६) इति सूत्रम्. तत्रोदाहरणापरिज्ञानादगमकं सूत्रं इत्युक्तम्. इह\[३६\]हि संशये प्रायदर्शनं हेतुर्निर्दिश्यते. तत्र न विद्मः कः संशयः, कुत्र वा संशयः, कस्यां\[३७\]प्रतिज्ञायां\[३८\]प्रायदर्शनं हेतुरित्येवं आक्षिप्य वृत्तिकारमतेन समाहितम्. वृत्तिकारेण हि वत्सं आलभेत वत्सनिकान्ता हि पशवः इत्युदाहृत्य विचारितं\[३९\]किं यागचोदनेयं उतालम्भमात्रं वत्ससंस्कार इति. तदिह मन्दाशङ्कानिराकरणार्थं सामान्यतोदृष्टेन पूर्वपक्षितम्. आलभतिः किल प्राणिद्रव्यसंयुक्तो  
यागसङ्गतो दृष्टः, यथा यो दीक्षितो यदग्नीषोमीयं पशुं आलभत इति. तदयं अपि प्राणिद्रव्यसंयोगाद्यजिमानिति भवति मन्दाशङ्का. तां अपनेतुं इदं उक्तं विशये प्रायदर्शनादिति. अस्यार्थः वत्ससंस्कारैः समभिव्याहृतोऽयं आलभतिः. तदयं अपि साहचर्याद्वत्ससंस्कार एवेति भवति मतिः. यथा अग्र्यप्राये लिखितोऽग्र्य इति. ननु लिङ्गं इदम्. लिङ्गं च प्रमाणप्राप्तम्\[४०\]अभिद्योतयति, न तु प्रापयति. तत्कुतः प्राप्तस्येदं लिङ्गं इति वक्तव्यम्. उच्यते. न तावदिह सोमेन{१,१८}यजेतेतिवद्यागः प्रत्यक्षः. न च दैक्षपश्वादिवदनुमीयते. तत्र हि द्रव्यदेवतासम्बन्धान्यथानुपपत्तिर्यागावगमे  
हेतुः. इह तु न द्रव्यं देवतासंयुक्तं उपलभामहे, द्रव्यमात्रश्रुतेः. अतो दृष्टार्थ एवायं वत्ससंस्कार आलम्भः. स ह्यालभ्यमानो गां प्रस्तावयिष्यतीति बह्वेवञ्जातीयकं भाष्यकारेण व्याख्यातं इत्यूहनीयम्. अतः सूत्रव्याख्याप्रत्याख्याने सकलं एवमादि भाष्यकारस्य विरुद्धं आपद्यत इति. यत्तु प्रत्याख्याने कारणं उक्तं उपायभूतानि वेदार्थज्ञाने सूत्राणि, अतः किं एभिर्व्याख्यातैः, उपेय एव तु वेदार्थ एभिः करणभूतैर्व्याख्यातव्य इति. तद्दूषयति न चेति. यत एव च तान्युपायभूतानि, अत एव सुतरां व्याख्येयानि. न ह्युपायानभिज्ञ उपेयं अवधारयुतुं अलम्. ननु च तान्यपि व्याख्यायमानानि  
साध्यानि भवेयुः. न चासिद्धं असिद्धेनैव साध्यते. उच्यते. असिद्धं अपि साधनं अन्यसाधितं कार्ये व्यापार्यते, यथा द्रव्यदेवतोपपादितो यागः फलभावनायां, यथा चान्यतरासिद्धानि साधनानि साधनान्तरसिद्धानि\[४१\]साध्यं साधयन्त्येवेति । । ४१४२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२\] त्येवमादी   
\[३३\] त्यान्तानि विभज्यमानानि स (कःआ)   
\[३४\] ति अत्र   
\[३५\] क्तं सर्वं सा (कःआ)   
\[३६\] दं (का)   
\[३७\] स्यां च प्र (कःआ)   
\[३८\] यां हे   
\[३९\] रयिष्यते किं (का)   
\[४०\] माणान्तरेणप्राप्तार्थं अ (कःआ)   
\[४१\] साधितानि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 सत्यं उपायानभिज्ञस्योपेयावधारणा नास्ति. उपायान्तरादेव तु विदितवेदार्थस्य किं सूत्रव्याख्यया. अत आह नान्यत इति. ये ह्यन्यत एव विदितवेदार्थास्तेषां अर्थे नैतानि सूत्राणि जैमिनिना प्रणीतानि, भाष्यकारेण च व्याख्यातानि. अन्यतोऽनभिज्ञांस्तु प्रति सूत्राणि प्रणीतानि भाष्यकारेण च व्याख्यातानि. न च तेऽव्याख्यातं एव सूत्रार्थं उन्नयन्ति. न चानिर्णीतसूत्रार्था वेदार्थं अवधारयन्तीति युक्तस्तदर्थो व्याख्याप्रयास इति । । ४२च्द् । ।

यदुक्तं\[४२\]पदार्थानां प्रसिद्धत्वातिति, तन्निराचष्टे
प्रत्याख्यानस्येति. प्रसिद्धपदार्थकत्वं हि वेदवाक्यानां अप्यव्याख्येयत्वं आपादयति.{१,१९}तेष्वपि हि लोकप्रसिद्धान्येव पदानि पदार्थाश्च. वक्ष्यति हि य एव लौकिकाः शब्दास्त एव वैकिकास्त एव तेषां अर्थः इति. तदिदं उक्तं तुल्यार्थत्वादिति. तुल्या हि लोकवेदसूत्रेष्वपि पदार्था इति । । ४३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४२\] दप्युक्तं (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अथैवं उच्यते यदपि वेदवाक्येषु प्रसिद्धा एव पदार्थाः, तथापि वाक्यार्थेषु वचनव्यक्तिविशेषानवधारणाद्यथायथं संशयाः समुपनिपतन्तीति तन्निरासाय तत्र व्याख्यानं प्रवर्तत इति, तत्सूत्रेष्वपि समानं इति तद्व्याख्याप्रत्याख्यानं अयुक्तं इत्याह वाक्यार्थ इति । । ४४ । ।

अपि चायं भाष्यकारः सूत्रव्याख्यां प्रत्याचक्षाणः स्पष्टं एव न व्याख्येयानीत्याचक्षीत, एतावतैव प्रत्याख्याने सिध्यति यदयं अध्याहारादिदोषदुष्टव्याख्यानिषेधं करोति, तदवगम्यते दोषापेता तु व्याख्यानेनन निवार्यत इत्याह न व्याख्यातव्यं इति । । ४५ । ।

 तदेवं अस्य प्रत्याख्यानपक्षस्य\[४३\]दृष्टव्याख्याविरुद्धत्वात्, पूर्वयोश्च सर्वव्याख्योपालम्भयोः फल्गुत्वादनतिप्रयोजनत्वाद्, मध्यमस्योपालम्भस्य विशेषतो दौर्जन्यापादनाद्, न्यायाभासप्राप्तवेदवाक्यान्यथाकरणनिराकरणेन महाफला अनुक्तदुर्ज्ञाना च परिसंख्यैवास्य भाष्यस्यार्थ इत्याह अस्येति । । ४६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४३\] दु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 परिसंख्याविषयं तावदाह वैदिकं इत्यर्थेऽन्तेन. वेदवाक्यव्याख्यानार्थानि हि सूत्राणि. तदिमानि प्रायेण यथाश्रुतगृहीतान्यपि वेदवाक्यार्थनिर्णयसमर्थन्यायकलापं समर्पयन्त्येव. क्वचिदेव तेषां प्रतीघातो{१,२०}भवति. तद्यत्र वेदसूत्रयोर्यथाश्रुतगृहीतयोः परस्परविरोधो भवति तद्विषया परिसंख्येति. एवं अवगते विषये स्वरूपं आह
तत्रेतिनेयमन्तेन. विरोधविषयेऽपि हि स्वरसतो यथाश्रुतगृहीतसूत्रग्रहणं प्रसक्तमनया वार्यते. यदिदं प्रसिद्धार्थग्रहणमध्याहारादिवर्जनं च तद्वेदाविरोधे.\[४४\]विरोधे तु सूत्रमध्याहारादिभिर्व्याख्येयं, वैदिकं एव वाक्यं यथाश्रुतं  
नेयं इतीदं अत्रोपदिश्यत इति. अथ किं सर्वदैव वेदवाक्यं यथाश्रुतं नेयं, नेत्याह विरोध इति. यत्र हि वेदवाक्ययोरेवान्योन्यं विरोधो भवति, तत्र तयोरेकमध्याहारादिभिर्नीयत एव. यथोपक्रमावगतदातृश्रुतिविरोधादुपसंहारस्था प्रतिगृहीतृश्रुतिः दातृगोचरा दर्शिता. एवं ह्युक्तं यावतोऽश्वान्प्रतिगृह्णीयाद्\[४५\]इति प्रतिग्राहयेदिति. इदं तु विपरिणामोदाहरणम्. अध्याहारादयस्तु वेदवाक्ये विस्तरभयान्न प्रपञ्चिता इति
| | ४७४८ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४\] धे. वेदवि (कःआ)   
\[४५\] त्प्र (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु चोभयत्र प्राप्तौ परिसंख्या भवति. यथोक्तं 

तत्र चान्यत्रं च प्राप्तौ परिसंख्येति कीर्यते

इति. न चेह विरोधाविरोधयोरुभयोरपि यथाश्रुतसूत्रग्रहणं प्रसक्तम्. न हि जातु प्रधानाननुगुणं गुणं यथार्थं उपादाय प्रधानं अन्यथा नीयत इति सम्भवति. अपि च नित्यं वेदवाक्यं अनित्यं सूत्रम्. अतोऽपि च नास्य तेन सह स्पर्धा युक्ता. तेन वेदविरोधे यथाश्रुतसूत्रग्रहणं न प्रसक्तम्\[४६\]इति किं तन्निवृत्त्यर्थया परिसङ्ख्ययेत्यत आह यथेति. एवं हि मन्यते सत्यं अयं न्यायः यद्वेदविरोधे सूत्रं अन्यथा क्रियत इति.\[४७\]न्यायाभासेन तु भ्राम्यतः प्रति भाष्यकारो लोक इत्यादिभाष्येण परिसञ्चष्टे. एवं हि भ्रान्ताः श्रोतारो{१,२१} मन्वीरन् न सूत्रैः सह वेदवाक्यानां कश्चिद्विशेषः.  
यथा हि वेदो धर्मे प्रमाणम्, एवं वेदार्थनिर्णयोऽपि नर्ते सूत्रेभ्यः सिध्यतीति नास्मान्प्रति वेदसूत्रयोः कश्चिद्विशेष इति. न च वेदसूत्रवाक्यानाम्\[४८\]अन्यः स्वगतो विशेषः. लौकिकास्तावत्पदपदार्था उभयत्र तुल्याः, वाक्यं अप्याकाङ्क्षितयोग्यसन्निहितपदसमन्वयात्मकं उभयं वैदिकं जैमिनीयं च. न हि तयोरन्यतरदप्यध्याहारादिकं अपेक्षते. तदेतदाह
वाक्यसामर्थ्येति । । ४९५० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[४६\] ं एवेति (कःआ)   
\[४७\] ति नान्या (का)   
\[४८\] त्राणां अ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु न विरुद्धार्थं उभयं सम्भावयितुं शक्यते. अतोऽन्यतरदन्याय्यं इति स्थिते, गुणत्वात्सूत्रं अन्यथा कार्यं इति प्रागुक्तं अत आह असम्भवादिति. विचित्राशया हि जिज्ञासवः. अतस्ते कदाचित्प्रधानगुणगोचरं\[४९\]बलाबलं जानन्तो वेदानुरोधेन सूत्रं अन्यथा नयन्ति. कदाचिदुद्भूताचार्यगौरवा एवं आलोचयन्ति कथं हि न्यायसहस्रविज्जैमिनिरस्मदादिगोचरां अनुपपत्तिं नाकलयतीति सम्भावयामः, ययैव तु तेन व्याख्यातं तथैव\[५०\]श्रुत्यर्थो युक्तः. अन्यथैकश्रुत्यनुरोधेन बहुश्रुतिविनाश एवापद्यत इति. तदेवमालोचनाभेदाद्विकल्प इति । । ५१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४९\] रां बलाबलगतिं जा   
\[५०\] वार्थः श्रुतेर्युक्तः   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अथवा समसामर्थ्ययोरुभयोर्विकल्पो भवति. इह पुनर्वेदार्थनिरूपणावस्थायां सूत्राणि प्रथमं उपनिपतन्ति. तान्यनुपजातविरोधीनि तावद्यथाश्रुतग्राह्याण्यापतन्ति. तैश्च प्राथम्येनावरुद्धबुद्धिः श्रोता जघन्यस्थानोपनिपातिनीं एव चोदनां बाधेत. मुख्यानुरोधेन हि जघन्यबाधो वक्ष्यते मुख्यं वा पूर्वचोदनाल्लोकवत्(जै १२.२.२३) इति. तदाह प्राथम्येनेति. न्याय्यां इति परिसंख्यायाः प्रयोजनं सूचयति. असत्यां हि परिसङ्ख्यायां न्यायाभासेन न्याय्य\[५१\]चोदनाबाधः प्रसज्येत. कथं पुनर्न्याय्या चोदना. उच्यते. गुणभूतानि सूत्राणि प्रधानभूतानि{१,२२}वेदवाक्यानि, तद्व्याख्याना\[५२\]र्थानि हि तानि. न च गुणानुरोधेन प्रधानं अन्यथाकर्तुं उचितम्. प्रधानं अविगुणं  
कथं निर्वर्त्येतेति हि गुणाः क्रियन्ते. प्रधानवैगुण्ये तु किं गुणैः. अत एव वक्ष्यति अङ्गगुणविरोधे च तादर्थ्यात्(जै १२.२.२५) इति. एष च न्यायः पूर्वस्य मुख्यानुग्रहन्यायस्यापवादकः. अत एव मुख्यदीक्षाकालबाधः प्रधानकालानुरोधेन दर्शितः. उक्तं हि पर्वणि दीक्षा पर्वणि सुत्येति. अतः सूक्तं न्याय्यां इति । । ५२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१\] य (कःआ)   
\[५२\] नि हि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं विकल्पनियमाभ्यां उभयत्रप्राप्त्या परिसंख्यां प्रसाध्यात्रैव भाष्यं योजयति तेनेति. वेदाविरोधग्रहणं उपलक्षणार्थं न्यायाविरोधं अप्युपलक्षयति. तदयं अर्थः यदिदं प्रसिद्धार्थग्रहणं अध्याहारादिवर्जनं च, तदुचितप्राप्तं अनूद्य सत्यविरोधसम्भव इति विधीयत इति. ननु चात्रापि पक्षे त्रयो दोषाः प्राप्नुवन्ति. तथा हि सति सम्भव इति विधिमुखेन प्रवर्तमानस्य नासतीत्यन्य\[५३\]निषेधार्थता वक्तव्या. तत्र स्वार्थहानिरस्वार्थकल्पनाचापद्यते. तथा विरोधाविरोधयोरुभयोरपि यथाश्रुतसूत्रग्रहणं प्राप्तं, तद्बाध्यते. तत्र प्राप्तबाधः. अतः केन विशेषेणेयं  
परिसंखा प्रस्तुतेति. उच्यते. यदि सति चासति च विरोधे यथाश्रुतसूत्रग्रहणं कार्यं इति सामान्यवचनं अभविष्यत्, ततो दोषत्रयं पर्यहरिष्यत्. यदा तु न्यायाभासेन सामान्यवचनं कल्पयितुं अभिप्रवृत्तः सति सम्भव इति प्रत्यक्षोपदेशं पश्यति, तदा सामान्यवचनं अलब्धात्मकं एवेति न प्राप्तबाधादिदोषत्रयप्रसङ्गः. अप्राप्तविधिरेव तदा सति सम्भव इति. विनापि विधिना प्राप्स्यतः किं विधिनेति प्रयोजनालोचनायां अन्यनिवृत्तिः फलं विज्ञायते. परमार्थतस्तु अप्राप्तविधिरेवायम्. यथा रशनामन्त्रे वक्ष्यति 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५३\] स्य (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अप्राप्तविधिरेवायं अतो मन्त्रस्य निश्चयः\[५४\] ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५४\] यः । इ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 परिसंख्या फलेनोक्ता

इति. तदिदं विधीयते\[५५\]ऽर्थ इत्यनेनोक्तं इति वेदितव्यं इति । । ५३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५५\] त इ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२३} इदानीं विरोधविषयेऽध्याहारादिकल्पनां सूत्रेषूदाहरणैर्दर्शयिष्यन्नध्याहारोदाहरणं तावदाह शेषभाजां इति. वक्ष्यति हि जैमिनिः अपि वा शेषभाजां स्यात्(जै ६.४.३) इति.\[५६\]अत्र हि शेषकार्याणीडाप्राशित्रादीन्युदाहृत्य विचारयिष्यते यद्येषां अर्थेन गृहीतस्य हविषो दैवादपचारो भवति, किं तदा हविरन्तरं आगमयितव्यं,\[५७\]शेषाद्वावदेयं, कर्मलोपो वेति.\[५८\]तत्रोक्तं अपि वा शेषभाजा स्यादिति. न चानेन पूर्वपक्षो गृह्यते, अपि वाशब्दसम्बन्धात्. न च सिद्धान्तः, पूर्वपक्षाभावात्.\[५९\]अपि च अनन्तराधिकरणे प्रधानार्थावत्तहविर्नाशे

शेषादवदानेन पूर्वपक्षं परिगृह्य सिद्धान्तितं निर्देशाद्वान्यदागमयेत्(जै ६.४.२) इति. द्रव्यान्तरोपादानेन तद्यदि द्रव्यान्तरागम एवानन्तर्यादत्रानुषज्यते, ततो न्यायान्तरविरोध आपद्यते. शेषकार्याणां एकदेशद्रव्यश्चोत्पत्तौ विद्यमानसंयोगात्(जै ४.१.२८) इत्यनेनाधिकरणेनाप्रयोजकत्वस्य स्थितत्वात्. अथोत्तरपक्षातिक्रमेण शेषादवदानं शेषभाजां अर्थेन स्यादिति सम्बन्धः, तदप्ययुक्तम्. शेषस्य प्रतिपत्त्यन्तरसम्बन्धाद्, नष्टावयवप्रतिपत्तिसम्बन्धाभावाच्च. तेनोत्सूत्रं एव द्रव्यान्तरागमेन पूर्वपक्षं परिगृह्य राद्धान्तितं अपि वा शेषभाजां स्याल्लोप इति लोपपदाध्याहारं दर्शयिष्यति.  
तदेष सूत्रार्थो भवति शेषं भजन्ते यानीडाप्राशित्रादीनि,\[६०\]तेषां द्रव्यान्तरप्रयुक्तिशक्तेरभावाद्विद्यमानशेषस्य प्रतिपत्त्यन्तरसम्बन्धाल्लोपः अकरणं एव स्यादिति । । ५४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५६\] त   
\[५७\] पादयि   
\[५८\] वा भवति. त   
\[५९\] क्षान्तराभा (का)   
\[६०\] डादिकार्याणि ते   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

विपरिणामं उदाहरति विप्रकर्षादिति. अस्ति हि सवनीयः पशुः आश्विनं ग्रहं गृहीत्वा त्रिवृता यूपं परिवीयाग्नेयं\[६१\]सवनीयं पशुं उपाकरोतीति अनुसवनं\[६२\]सवनीयाः पुरोडाशा निरुप्यन्त इति. सन्ति च सवनीयाः\[६३\]पशुपुरोडाशाः. तत्र\[६४\]तन्त्रिणो धर्माः प्रसङ्गिन उपकुर्वन्तीति स्थिते, पशुतन्त्रमध्यपातित्वं पुरोडाशानां प्रतिपादयितुं सूत्रं पशोश्च विप्रकर्षस्तन्त्रमध्ये{१,२४} विधानात्(जै १२.२.३२) इति.\[६५\]तच्चैतद्यथाश्रुतगृहीतं न विवक्षितार्थाख्यानक्षमम्. विप्रकर्षो ह्यत्र प्रथमान्तः साध्यभूतोऽवगम्यते. तन्त्रमध्ये विधानादिति पञ्चम्यन्तं  
हेतुभूतम्. तच्चायुक्तम्. विप्रकर्षो हि पशोः प्रातरादिकालत्रयसम्बन्धः. स च प्रत्यक्षवचनसिद्धो न साध्यः. एवं हि श्रूयते वपया प्रातस्सवने चरन्ति पुरोडाशेन माध्यन्दिने सवने अङ्गैस्तृतीयसवने इति. तन्त्रमध्यविधानं अपि साध्यं न हेतुनिर्देशार्हम्. अतः प्रथमापञ्चम्योर्विपरिणामो वक्ष्यते. पशोर्विप्रकर्षात्प्रातरादिकालत्रय\[६६\]व्यापित्वात्पुरोडाशानां पशुतन्त्रमध्ये विधानम्. पशुर्हि पुरोडाशकालं अपि व्याप्नोति. पुरोडाशास्तु स्वसवनसमाप्तेरव्यापकाः. अतः पशुतन्त्रमध्यपतिताः पुरोडाशा इति पश्वर्थं अनुष्ठानं पुरोडाशेषु प्रसज्यत इति. इदं च वार्त्तिककारेण विपरिणतं एवोदाहृतं विप्रकर्षाद्  
इति. व्यवहितकल्पनां उदाहरति पदेनेति. वेदाधिकरणे ह्येवं वक्ष्यति
पदसङ्घातात्मानो वेदाः. पदसङ्घाताश्च पुरुषकृता दृष्टाः, यथा नीलोत्पलवनाद्यर्थविषयाः. अत एतेऽपि कृत्रिमा इति. तद्विशेषप्रदर्शनार्थं चेदं सूत्रं लोके सन्नियमात्प्रयोगसन्निकर्षः स्यात्(जै १.१.२६) इति. अत्र च सन्नियमादिति पदव्यवहितः प्रयोगशब्दो लोक इत्यस्यानन्तरं सम्बन्धनीयः. तदयं अर्थः लोके शब्दप्रयोगः सन्नियमः सम्यङ्निबन्धनात्मको युक्तः, अर्थस्य चक्षुरादिसन्निकर्षात्. न तु वेदे, अतीन्द्रियार्थत्वादिति. इदं च विपरिणामव्यवहितकल्पनयोः  
साधारणं अप्युदाहरणं विपरिणामस्योक्तत्वाद्व्यवधानमात्रोदाहरणत्वेनोक्तं इति वेदितव्यं इति । । ५५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[६१\] यं पशु   
\[६२\] नं पु   
\[६३\] याः पु   
\[६४\] तन्त्रध (कःआ)   
\[६५\] तदेतन्न यथाश्रुतं विवक्षिताख्या (कःआ)   
\[६६\] यसम्बन्धात्  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

सूत्रव्यवधानं उदाहरति सूत्रेणेति. इदं हि समामनान्ते सोमेन्द्रं चरुं निर्वपेत्श्यामकं सोमवामिनः इति. तत्र सन्देहः. किं लौकिके सोमवमने सोमेन्द्रश्चरुः, उत वैदिक इति. तत्र पानव्यापच्च तद्वत्(जै ३.४.३८) इति. अश्वप्रतिग्रहेष्टिवाक्यगताद्यविचारपूर्वपक्षातिदेशः कृतः. तत्र यावतोऽश्वान्प्रतिगृह्णीयात्तावतो वारुणांश्चतुष्कपालान्निर्वपेदित्युदाहृत्य विचारितं\[६७\]किं लौकिकऽश्वप्रतिग्रह{१,२५}इष्टिरियम्, उत वैदिक इति. तत्र पूर्वपक्षसूत्रं दोषात्त्विष्टिर्लौकिके स्यात्(३.४.३४) इति. दोषनिर्घातार्था हीयं इष्टिः दोषसंयोगेन\[६८\]श्रवणात्.  
एवं हि समामनन्ति वरुणो वा एतं गृह्णाति योऽश्वं प्रतिगृह्णातीति. स चायं दोषो लोके सम्भवति न वेदे, विहितत्वादश्वदक्षिणाया ज्योतिष्टोमादौ. अतो लौकिक इति\[६९\]प्राप्त उक्तं अर्थवादो वानुपपातात्तस्माद्यज्ञे प्रतीयेत (३.४.३५) इति. अस्यार्थः नेयं दोषनिर्घातार्थेष्टिः दोषाभावात्, न ह्यश्वप्रतिग्रहाद्वरुणग्रहणात्मनो दोषस्योपपातः प्रत्यक्षादिनावगम्यते. ततोऽर्थवादमात्रं दोषसङ्कीर्तनं इति फलकल्पनाया अभावाद्वैदिकत्वसामान्याच्च वैदिक इति स्थिते, पुनर्विचारितं भवतु वैदिके, सा तु किं दातुः उत प्रतिग्रहीतुरिति. तत्र पूर्वपक्षसूत्रं अचोदितं  
च कर्मभेदात्(३.४.३६) इति. अस्यार्थः दानप्रतिग्रहकर्मभेदात्. इह च यावतोऽश्वान्प्रतिगृह्णीयादिति प्रतिग्रहीतृश्रवणादचोदितं इष्टिकर्म दातुः अतः\[७०\]प्रतिग्रहीतुः ऋत्विज इष्टिरिति प्राप्ते उक्तं सा लिङ्गादार्त्विजे स्यात्(३.४.३७) इति. अस्यार्थः ऋत्विजां अयम्\[७१\]आर्त्विजो यजमानः यो दक्षिणाया दाता. तत्र दातुरियं इष्टिर्भवति. कुतः, लिङ्गात्. किं लिङ्गम्. अश्वप्रतिग्रहेष्टिवाक्यगतपूर्वोत्तरपदसामर्थ्यम्. तत्र हि प्रजापतिर्वरुणायाश्वं अनयदिति दातारं सङ्कीर्त्यान्ते प्रतिगृह्णीयादिति श्रुतम्. तच्च प्रथमावगतानुपजातविरोधिदात्रवरुद्धायां बुद्धावुपनिपतितं दातृगोचरं एवावगतम्. अतः प्रतिग्राहयेदिति विपरिणमति. तदिह  
पानव्यापच्च तद्वत्(३.४.३८) इति सूत्रे सा लिङ्गादार्त्विजे स्यादचोदितं च कर्मभेदातर्थवादो वानुपपातात्तस्माद्यज्ञे प्रतीयेतेति सूत्रत्रयव्यवहितो दोषात्त्विष्टिर्लौकिके स्यादिति पूर्वपक्षोऽतिदिष्टः. तदयं अर्थः
पानव्यापदपि तद्वद्भवितुं अर्हति यथाश्वप्रतिग्रहेष्ट्य्\[७२\]आद्यपूर्वपक्षे\[७३\]ऽभिहितम्.\[७४\]कुतः, दोषश्रुतेः. एवं हि श्रूयते. इन्द्रियेण वा एष वीर्येण ?वृध्यते यः सोमं वमतीति. स चायं इन्द्रियवीर्यसमृद्धिविगमो लौकिके रसायनार्थं पीते वान्ते\[७५\]सम्भवति न वैदिके.{१,२६} सर्वप्रकृतिविकृतिसोमेषु पानमात्रेण सोमप्रतिपत्तेः सिद्धत्वादिति पूर्वपक्षिते प्रतिविहितं दोषात्  
तु वैदिके स्यात्(३.४.३९) इति. रसायनार्थं हि वमनायैव पानम्. वमनेन हि शुद्धकायस्य सम्यगाहारपरिणामपरम्परया स्थैर्यं भवति. सोमप्रतिपत्तिस्तु सम्यग्जरणान्ता इति मामेवाङ्गाभिमतिगा इति मन्त्रवर्णनादवगतम्. अतस्तत्रैव वमनेन पानव्यापदि जातायां तन्निबर्हणार्थश्चरुः. तदिदं सूत्रत्रयव्यवधानेऽपि सूत्रेणेति समुदायापेक्षयैकवचनं इति । । ५५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६७\] रयिष्यते (का)   
\[६८\] गश्र   
\[६९\] ति पूर्वपक्षित उ   
\[७०\] तः ऋत्वि   
\[७१\] ं इत्यार्त्वि   
\[७२\] ष्टिवाक्याद्यविचारपू   
\[७३\] क्षो   
\[७४\] तः   
\[७५\] वमने (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

सूत्रान्यथाकरणं उदाहरति पश्विति. ज्योतिष्टोमे ह्यग्नीषोमीयसवनीयानुबन्ध्याः पशवः सन्ति. सन्ति चोपाकरणादयः पशुधर्माः. ते किं अविशेषेण सर्वपश्वर्थाः उताग्नीषोमीयस्य सवनीयस्य वेति सन्देहः. तत्राविशेषात्सर्वार्थत्वे प्राप्ते विशेषप्रदर्शनार्थं सूत्रं तुल्यः सर्वेषां पशुविधिः प्रकरणाविशेषात्(३.६.१८) इति. इदं च यथाश्रुतगृहीतं विवक्षितविपरीतार्थं इत्यापीतेन व्याख्यातं तुल्यः सर्वेषां पशुविधिः स्याद्यदि प्रकरणाविशेषो भवेत्. अस्ति तु प्रकरणे विशेषः  
आग्न्येयः पशुरग्निष्टोम आलब्धव्य इत्यादिभिर्हि सवनीयं प्रकृत्य धर्मा विहिताः, अतः सवनीयप्रकरणाम्नाता इति सवनीयार्था इति पक्षं परिगृह्य स्थानादग्नीषोमीयार्था इति सिद्धान्तितम्. अग्नीषोमीयस्य हि स्थाने औपवसथ्येऽह्नि धर्मा विहिताः. अतस्तदर्था एव. यत्तु सवनीयानां प्रकरणं इति, तन्न. ज्योतिष्टोमप्रकरणे हि पशवस्तद्धर्माश्चाम्नाता इति न\[७६\]प्रकरणतो विशेषलाभः. उत्तरेद्युराश्विनं ग्रहं गृहीत्वा त्रिवृता यूपं परिवीयाग्नेयं सवनीयं पशुं उपाकरोतीति सवनीयानां उत्पत्तिः. पूर्वेद्युरुत्पत्ताविह तदनुवादेनाश्विनोत्तरकालविधानासम्भवात्कालस्यानुपादेयत्वात्. काले हि  
कर्म चोद्यते न कर्मणि कालः. तत्र प्रकरणान्तराधिकरणन्यायेन कर्मभेदो भवेत्. एवं चादृष्टकल्पनागौरवं स्यात्. स्यादेतत्. वपया प्रातस्सवने चरन्तीति पूर्वेद्युरुत्पन्नकर्मोत्कर्षादिह तद्विपरिवृत्तौ न कर्मान्तरचोदना सम्भवतीत्यनुपादेयगुणपरत्वं अध्यवसीयत इति. तन्न. अङ्गभूतो हि वपाप्रचारः. नासौ पूर्वेद्युरुत्पन्नं साङ्गं प्रधानकर्मोत्क्रष्टुं अर्हति प्रधानानां अनङ्गवशवर्तित्वात्. अतः आश्विनं ग्रहं इत्येवोत्पत्तिवाक्यम्. एवं च\[७७\]{१,२७} तदनुवादेनाग्नेयं अजं इत्यादिनोपादेयगुणविधानं सम्भवतीति वाक्यद्वयं अपि सम्भवतीति\[७८\]सिद्धं एवोत्तरेद्युः सवनीयविधानम्. पूर्वं तु गुणविधानार्थं इति. आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७६\] नात्र प्र   
\[७७\] च सति त (कःआ)   
\[७८\] म्बन्धार्थं अर्हतीति (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

गुणार्थौपवसथ्येऽह्नि सवनीयपुनश्श्रुतिः ।

 उत्पत्तिः प्रक्रिया चैषां आश्विनग्रहणोत्तरा । ।

इति.\[७९\]अतः सिद्धं\[८०\]स्थानादग्नीषोमीयार्था धर्मा इति.\[८१\]किं इदं सूत्रान्यथाकरणं नाम. उच्यते व्यवधारणकल्पनेयम्. यत्रान्यथाप्रतिभासमानोऽर्थः\[८२\]प्रकरणबलेनान्यथा वर्ण्यते सा व्यवधारणकल्पना. ननु नेयं अध्याहारादिषु सन्निविष्टा. उच्यते. नायं आदिशब्दो व्यवस्थितवचनः प्रकारवचनत्वात्. अध्याहारप्रकाराणां वाक्यदोषाणां एवमादीनां अपि युक्तं एवोपवर्णनं इति । । ५६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७९\] ति सि (का)   
\[८०\] क्रमाद 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[८१\] किं पुनरिदम्  
\[८२\] माणान्तरब (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

वाक्यभेदं उदाहरति अग्नय इति पादत्रयेण. वक्ष्यति हि ते सर्वार्थाः प्रयुक्तत्वादग्नयश्च स्वकालत्वात्(३.७.३९) इति.\[८३\]इह च वरणभरणोपात्तानां ऋत्विजां लौकिकवैदिकसर्वकर्मार्थत्वेन पक्षं गृहीत्वा\[८४\]निर्देशाद्वा वैदिकानां स्यात्(१२.२.३) इत्यत्र यथाविनियोगं कार्यव्यवस्थोक्ता. तदेकवाक्यतयाग्निष्वपि तदेव विचार्यत इति भवति मतिः. तदयुक्तं, विहारो लौकिकानां अर्थं साधयेत्प्रभुत्वात्(१२.२.१) इत्यत्र लौकिकवैदिकसर्वकर्मार्थत्वेन पूर्वपक्षं गृहीत्वा निर्देशाद्वैदिकानां स्यादित्यत्र यथानिर्दिष्टवैदिककर्मार्थत्वस्य प्रतिपादितत्वात्. अतः ते सर्वार्थाः प्रयुक्तत्वादित्यतो विच्छिद्य अग्नयश्च स्वकालत्वादित्यन्यत्र व्याख्यातम्.  
एवं हि तत्र पूर्वपक्षितं यथा यस्य खादिरः स्रुवो भवतीति स्रुवस्य खादिरतानारभ्याधीता प्रकृतौ वा द्विरुक्तत्वात्(३.६.२) इत्यत्र प्रकृत्यर्थेति वर्णिता, एवं अग्नयोऽपि\[८५\]ते च प्रकृत्यर्था एवेति. अत्रोत्तरं अग्नयश्च स्वकालत्वादिति. अस्यार्थः अग्नयः प्रकृतिविकृत्यर्थाः. कुतः स्वकालत्वात्. न हि ते प्रकृतिं विकृतिं वारभ्याम्नाताः, अनारभ्याम्नानाततोऽगृह्यमाणविशेषत्वादुभयार्था एवेति युक्तम्. यच्चाग्नीनां सम्बन्धे होमहविश्श्रपणादि द्वारभूतं तत्प्रकृतिविकृत्यारुभयोरपि{१,२८}प्रत्यक्षश्रुतम्. अतो द्वाराविशेषात्प्रकरणाविशेषाच्च सर्वार्था एवाग्नय इति युक्तम्. तथा अभ्युदये दोहापनयः स्वधर्मा स्यात्(९.४.४१) अपनयो  
वार्थान्तरे विधानात्(९.४.४३) इति सूत्रद्वयं एकवाक्यतया प्रतिभासमानं भित्त्वा व्याख्यातम्. तथा हि दर्शपूर्णमासयोर्दधिपयसी प्रधानभूते प्रदेयतयाम्नाते ऐन्द्रं दध्यमावास्यायां ऐन्द्रं पयोऽमावास्यायां इति. तत्र तावद्देयधमीः कर्तव्याः. पुनश्च नैमित्तिकानुष्ठानान्तरं आम्नातं यस्य हविर्निरुप्तं पुरस्ताच्चन्द्रमा अभ्युदियात्स त्रेधा तण्डुलान्विभजेद्ये मध्यमाः स्युस्तानग्नये दात्रे पुरोडाशं अष्टाकपालं निर्वपेद्ये स्थविष्ठास्तानिन्द्राय प्रदात्रे दधनि चरुं येऽणिष्ठाः तान्विष्णवे शिपिविष्टाय शृते चरुं इति. तदिह दधिपयसी देयधर्मानर्हतो न वेति विचारे नार्हतः चरुरत्र देयः  
च दधिपयसी, अत एव हि दधनि चरुं शृते चरुं इत्यधिकरणत्वेन गुणभावश्चरुं प्रति दधिशृतयोराश्रित इति प्राप्ते, उक्तं दोहापनये दधिपयसी अभ्युदयेऽपि स्वधर्मयुक्ते स्यातां पूर्वावगतप्रक्रान्तदेयापरित्यागात्. अधिकरणत्वं तु तयोः सम्प्रतिपन्नदेवताकत्वेन तण्डुलैः सह श्रप्यमाणयोरर्थाद्ज्ञातं न तद्गुणभावं आपादयितुं क्षमते. दृष्टश्च प्रधानभूतस्याप्यधिकरणतया निर्देशः. यथा रुक्मपात्र्यां महार्हामणयः एको भागः स देवदत्तस्य रजतपात्र्यां प्रभूतं सुवर्णं यज्ञदत्तस्येति, सहैव पात्र्या भागोऽवगम्यते. एवं इहापि सहैव दधिपयोभ्यां चरुर्देवताभाग इति स्थितं  
दधिपयसोर्देयधर्माः कर्तव्या इति. अपनयो वार्थान्तरे विधानादिति तयोरेवाभ्युदये दोहापनय इति सूत्रेण प्रतिज्ञातान्देयधर्मान्वाशब्देन\[८६\]वारयतीति सम्भाव्यमाने न्यायविरोधादन्यत्र व्याख्यातं पशुकामेष्ट्यां अभ्युदयेष्टिवाक्यसदृशशब्दान्तरविहितयोर्दधिपयसोर्देयधर्माणां अपनयो वार्थान्तरे चरुश्रपणार्थे विधानादिति. गुणकल्पनाम्\[८७\]उदाहरति
गुणकल्पास्त्वमी कृताः औत्पत्तिकस्त्विति. गुणकल्पा इति. कल्पनं कल्पः गुणानां कल्पो गुणकल्पः. गौणो हि गुणादेवान्यवचनः शब्दोऽन्यत्र कल्प्यते{१,२९}यथाग्निर्माणवक इति. ज्वलनजातिवचनोऽग्निशब्दस्तज्जातीयां व्यक्तिं लक्षयति. ततस्तत्समवेतपैङ्गल्यादिगुणलक्षणया तद्गुणयोगिनि माणवके वर्तते.  
आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[८३\] ति व   
\[८४\] त्वा यथा (का)   
\[८५\] पि केवलं प्र (कःआ)   
\[८६\] न निवा   
\[८७\] ं इदानीं उ (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अभिधेयाविनाभूतप्रतीतिर्लक्षणेष्यते ।

लक्ष्यमाणगुणैर्योगाद्वृत्तेरिष्टा तु गौणता । ।

इति. तदिहौत्पत्तिकसूत्रे ह्यौत्पत्तिकशब्द उत्पत्तौ भव इत्यनया व्युत्पत्त्या शब्दार्थसम्बन्धानां त्रयाणां अनित्यताभिधानाद्विवक्षितनित्यत्वविपरीतवचन इति विवक्षितासम्भवेन गौणो गृहीतः. उत्पत्तिशब्दो ह्युत्पत्तिलक्षितोत्पद्यमानसमवेतसत्तागुणयोगात्शब्दार्थयोर्वर्तमानो गौणो भवति. अतश्च शब्दार्थस्वरूपाधीनः सम्बन्ध इत्युक्तं भवति. तत्स्वरूपनित्यत्वाच्च सम्बन्धोऽपि नित्य इति विविक्षितसिद्धिः. तथादित्यानामयनादिषु सत्रेषु किं द्वादशाहिको विध्यन्त उत यावामयनिक इति सन्देहे अहर्गणसामान्याद्द्वादशाहिक इति प्रतिज्ञाय, गव्यस्य च तदादिषु (८.१.१८) इति गव्यस्य विध्यन्तो दर्शितः न. चायं गव्यशब्दः क्वचित्क्रतुभेदे प्रसिद्धः.  
न च विवक्षितगवामयनार्पणक्षम इति विवक्षितासम्भवाद्गौणो व्याख्यातः. एष च गोरवयवे तद्विकारे वा मुख्यः. तत्रैव गोपयसोर्यत्(पा ४.३.१६०) इति स्मरणात्. तदयं सम्बन्धविशेषवचनस्तदन्तर्गतलक्षितसामान्यसम्बन्धगुणयोगिनि गवामयने प्रयुक्तो गौणो जायते. गवामयने हि गावो वा एतत्सत्रमासतेत्यर्थवादोदितगोकर्तृकत्वावगमाद्भवति गोसम्बन्धः. तदयं अर्थः
आदित्यानामयनादिषु गवामयनस्य विध्यन्तोऽयनसामान्यातिरेकादिति. तथा दर्शपूर्णमासयोः सन्ति काम्याः सामिधेनीकल्पाः एकविंशतिं अनुब्रूयात्प्रतिष्ठाकामस्येत्यादयः. तत्रागमेन सङ्ख्यापूरणं इति स्थिते आनीयमानास्वृक्षु  
सन्देहः किं ता अन्ते निविशन्तां उत समिध्यमानवतीसमिद्धवत्योर्मध्य इति. तत्र यथावगतक्रमानुरोधेनागन्तूनामन्ते निवेश इति प्राप्ते, उक्तं समिध्यमानवतीसमिद्धवत्योर्मध्य इति. कुतः. एवं ह्याह इयं समिध्यमानवती असौ समिद्धवती यदन्तरा तद्धाय्येति धाय्यानां सामिधेनीनां अन्तरालत्वेन{१,३०} संस्तवादन्तराले विधानं अवसीयते. तथा उष्णिक्ककुभोरन्ते दर्शनात्(५.३.६) इति लिङ्गं उपदिष्टम्. तच्चायुक्तं उष्णिक्ककुभोर्मुख्ययोरन्ते अभावात्त्रिष्टुभा परिदधातीति त्रिष्टुभोऽन्ते दर्शनात्. तदभिप्रायं इदं आनीयमानासु च मध्ये सतीषु समिद्धवत्या जुहोतेन्ते (?) भवतः. ते च समाहृते त्रिष्टुभा समसङ्ख्ये इति सङ्ख्यासामान्यात्  
त्रिष्टुबन्ते भवति. एवं अपि त्रिष्टुभोऽन्ते दर्शनादिति वक्तव्यम्. सत्यम्. तथापि त्रिष्टुभो वा एतद्वीर्यं यदुष्णिक्ककुभावित्यर्थवादावगतत्रिष्टुप्कार्यत्वादुष्णिक्ककुभोः कारणे कार्योपचारादुष्णिक्ककुप्छब्दस्त्रिष्टुभि प्रयुक्तः. तथा ज्योतिष्टोमे द्वादश शतं दक्षिणेति समधिगते षोडशानां ऋत्विजां समो विभाग उत विषम इति संशये, विशेषाश्रुतेर्भागसाम्यं उक्त्वा कर्मपरिमाणाद्दक्षिणापरिमाणं लोके तथा दर्शनादिति विशेषो दर्शितः. पुनश्च दर्शनाच्च विशेषस्य तथाभ्युदये इति लिङ्गं उपदिष्टम्. अत्र चाभ्युदयशब्देनाभ्युदयसाधनत्वाद्  
द्वादशाहो लक्ष्यते. तत्र हि दीक्षाक्रमपरे वचने अध्वर्युर्ग्रहपतिं दीक्षयित्वे\[८८\]त्यादिके अर्धिनो दीक्षयति तृतीयिनो दीक्षयति इत्यादिभिः समाख्याभिरृत्विजाम्(?र्धा ।र्ध्या)दिभिः सम्बन्धोऽनूदितः. स चायं ज्योतिष्टोमविकारत्वाद्द्वादशाहस्य प्रकृतौ भागवैषम्यं अन्तरेणानुपपद्यमानो वैषम्ये लिङ्गं इति. ननु च गुणकल्पा इत्युक्तम्. इह चौत्पत्तिकगव्यशब्दयोरेवं कथिञ्चिद्गुणवादो दर्शितः उष्णिक्ककुप्शब्दे तूपचारः अभ्युदयशब्दे तु लक्षणा अतः कथं गुणकल्पा इति बहुचननम्. उच्यते
जघन्यवृत्तिसामान्यात्लिङ्गसमवायाद्वा प्राणभृत उपदधातीतिवद्गुणकल्पा इत्युक्तं इत्यदोष  
इति । । ५८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[८८\] त्वा ब्रह्माणं दीक्षयतीत्येवमादि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यस्तूभयप्राप्तेर्मन्दत्वात्परिसंख्यां अपि नानुमन्यते, तं प्रत्यर्थान्तरं आह सूत्रकारेति. भाष्यकारो हो शिष्यानात्मानं च सूत्रकारप्रशंसया प्ररोचयति.\[८९\]अनेन खलु सूत्रकारेण प्रसिद्धैरेव पदैः पदार्था अभिहिताः, न तु गुणवृद्ध्यादिवत्परिभाषा काचित्कृता. अतोऽक्लेशेन गम्यार्थत्वादेतान्येव श्रोतुं व्याख्यातुं च युक्तानीति । । ५९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[८९\] चयिष्यति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,३१} ये तु स्तुतौ वास्तुतौ वा तावानेवार्थ इति न स्तुतावाद्रियन्ते, तान्प्रत्यथशब्ददूषणपरं इदं भाष्यं इत्याह भवितव्यं इति. भवितव्यं तु तेनेत्यतः प्रागेकवाक्यतां आपन्नेन, तत्तु वेदाध्ययनं इत्यतो वा पूर्वं एकवाक्यतां आपन्नेनाथशब्ददूषणं अनेन भाष्येण क्रियत इति । । ६० । ।

 प्रथमावधिना भाष्यं योजयति प्रसिद्धार्थपदैरिति । । ६१ । ।

द्वितीयावधिना भाष्यं योजयति प्रसिद्धार्थं इति. भवितव्यं तु तेनेति प्रसिद्धार्थं पदं युक्तं इत्यर्थः. नन्वथशब्ददूषणव्यतिरिक्तेषु प्रसिद्धार्थपरिग्रहस्योक्तत्वादथादिशब्दव्याख्यानं अयुक्तं इति चोदयति
प्रसिद्धोऽपीति । । ६२ । ।

 परिहरति प्रदर्शनार्थं इत्येके इति. अन्ये तु वदन्ति
यदन्यद्भाष्यकारान्तरैरव्यामोहितं प्रसिद्धार्थं पदं तन्न नाम व्याख्यायताम्. इदं त्वथात इति पदद्वयं भवदासेनानन्तर्यार्थतया कल्पितम्. अतोऽवच्छिद्याथशब्दमात्रस्यानन्तर्यार्थत्वं वच\[९०\]नीयम्. यथाष्टमादावथशब्दस्यानन्तर्यार्थता प्रसिद्धा अथ विशेषलक्षणं (८.१.१) इति. तदाह केचिदिति वदन्तेन. अपि च यत्नगौरवभयेनोभयत्र व्याख्या प्रत्याख्याता. अत्र च नाद्यापि वेदवाक्यानि व्याख्यायन्ते. यद्यत्र सूत्राण्य्{१,३२} उप्रेक्ष्येरन्निर्विषयं एव भाष्यं स्यादिति युक्तैव सूत्रव्याख्येत्य्  
आह न चेति । । ६३६४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९०\] र्ण (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अथवा यत्प्रसिद्धार्थग्रहणं उक्तं तदेव\[९१\]वृत्ताभावादथशब्दस्यानन्तर्यार्थत्वासम्भवादाक्षिप्यत इत्याह
यद्वेति. अत्रैव भाष्यं योजयति यदीति. तत्रेत्यादिना भाष्यकारः प्रसिद्धार्थग्रहणं आक्षिपति. प्रसिद्धार्थग्रहणे ह्यानन्तर्यं अथशब्दार्थः, न च तद्वृत्तमन्त्रेण सम्भवतीति प्रसक्तं अध्याहारादिकल्पनं इति. अत्र च पक्षे भवितव्यं इत्यादि सामान्यविशेषोत्तरतयाथशब्ददूषणवद्व्याख्येयं इति । । ६५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९१\] वाथशब्दस्य वृ (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अन्यथा परिहरति वेदाध्ययनेति. अयं अभिप्रायः
नाव्याख्यातदुर्ज्ञानत्वादथशब्दो व्याख्यायते. किन्त्वथशब्दव्याख्यानमिषेणान्यदेव भाष्यकारस्य विवक्षितम्. तच्चैतदथशब्दार्थे कथिते चोद्यपरिहारक्रमेण शक्यते दर्शयितुम्. तथाहि वेदाध्ययनानन्तरोपनिपातिनः स्नानस्य अधीत्य स्नायादिति स्मार्तस्याध्ययनविधिदृष्टार्थताबलेनोत्कर्षकल्पनाथशब्दव्याख्याने सत्युपपत्तिक्रमेणावतरतीति युक्तं अथशब्दोपवर्णनं इति । । ६६ । ।

अत्र भाष्यकारेण भवितव्यं तु तेनेत्यनेनाशब्द आनन्तर्यार्थ इति प्रतिज्ञाय तथाहीति प्रसिद्धपदार्थकत्वं हेतुरुक्तः. तद्व्याचष्टे अनर्थक इति. आनन्तर्ये ह्यथशब्दार्थे भवति प्रसिद्धार्थता. आनर्थक्यान्यार्थत्वयोस्तु प्रसिद्धिबाधः. अतः श्रुतानन्तर्योपपादनाय किं अपि वृत्तं गम्यते. नन्वधिकारार्थोऽप्यथशब्दो दृष्टः यथा अथ शब्दानुशासनं इति. अतः कथं अन्यार्थत्वे प्रसिद्धिबाधः. उच्यते तत्र हि{१,३३}शब्दानुशासनं एवोपरिष्टादधिकरिष्यते इति युक्तं अधिकारार्थत्वम्. इह तु जिज्ञासाधिकाराभावात्सूक्तं अन्यार्थत्वे\[९२\]प्रसिद्धिर्बाध्यते इति । । ६७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९२\] र्थे प्र (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र भाष्यं अन्यस्यापि कर्मणोऽनन्तरं धर्मजिज्ञासा प्राप्नोतीति. तदाक्षिप्य समादधाति विशिष्टेति. अयम्\[९३\]अभिप्रायः यद्यपि वेदार्थविचारात्मकविशिष्टलिङ्गविज्ञानाद्विशिष्टो वेदाध्ययनात्मको लिङ्गी विज्ञायते अनन्तरवृत्तः, तथापि सूत्रेण साक्षादनुपादानादिदं चोदितं इति । । \[६८\] । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९३\] ं अर्थः य   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

पुनराक्षिपति आनन्तर्येति. अयं अभिप्रायः न हि मन्वादिवददृष्टार्थोपदेशी जैमिनिः, अनेन चानन्तर्यं उपदिष्टं, तद्यस्यानन्तर्यं दृष्टार्थं भवति तदानन्तर्यं इति गम्यते. वेदाध्ययनं एव वेदार्थविचारात्मिकायां धर्मजिज्ञासायां दृष्टार्थं, तेन विना तदनुपपत्तेः. अतस्तदाक्षिप्तम्. अतः असूत्रितोपालम्भो न युक्त इति । । ६९ । ।

कथं पुनर्दृष्टार्थतया वेदाध्ययनं आक्षिप्यते अत आह येनेति । । \[७०\] । ।

न च यत्किञ्चित्क्रियानन्तर्यार्थं उपदेशः तस्यावर्जनीयत्वेन नित्यप्राप्तेरित्याह क्रियमाणेति । । ७१ । ।

 ननु सङ्कल्पप्रयत्नादिभिरपि विना\[९४\]सा नोपपद्यत एवेति दृष्टार्थत्वेन वेदाध्ययनं आक्षिप्यत इत्याशङ्क्याह\[९५\] सङ्कल्पादिभिरिति । । ७२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९४\] ना जिज्ञासा   
\[९५\] ङ्क्य परिहरति स (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,३४} एवं वेदाध्ययनानन्तर्यं उपपाद्योपसंहरति तस्मादिति । । ७३ । ।

अपरं अपि प्रागपि च वेदाध्ययनादिति भाष्यम्. तदाक्षिपति अन्यस्यापीति. यदैव नैतदेवं इत्यादिना वेदाध्ययनं अतन्त्रीकृतं तदैवाध्ययनात्प्रागूर्ध्वं वान्यस्यापि कर्मणोऽनन्तरं धर्मजिज्ञासा प्राप्नोत्येवेति व्यर्थं प्रागिति पुनर्वचनं इति. अत्र\[९६\]परिहारभाष्यं तादृशीं इत्यादि. तदाक्षिपति
पूर्वेणेति. तत्तु वेदाध्ययनं तस्मिन्हि सति सावकल्पते इत्यनेनैव वेदाध्ययनप्राप्तेरुक्तत्वात्किं अनुक्तं वक्तुं पुनरिदं उक्तं इति । । ७५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९६\] अत्रापरं प (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं आक्षिप्याद्यचोद्यपरिहारं तावदाह वक्ष्यमाणम्\[९७\]इति सार्धद्वयेन. अत्र हि नाद्यापि\[९८\]वेदवाक्यानि प्रमाणं इति साधितम्. तानि च वाक्यानि विवरिष्यति जैमिनिरित्यपि नावगम्यते. ततो\[९९\]बुद्धादिवचनपाठानन्तरं चैत्यवन्दनादिधर्मजिज्ञासाप्रसक्तेः परिचोदना युक्तैवेति । । ७७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[९७\] ति चोदनान्तेन   
\[९८\] पि चोदना प्र (कःआ)   
\[९९\] बुद्धवाक्यादि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवमनभिज्ञस्य परिचोदनेति समाधायान्यथा समाधत्ते यद्वेति {१,३५}द्वयेन. अस्यार्थः वेदमधीत्याथ धर्मजिज्ञासेतीदृशेऽपि सूत्रे परिचोदनावकाशोऽस्त्येव, उभयं हि विचक्षितं नानधीत्यानन्तरं नान्यत्कृत्वेति. तच्च वचोभङ्गिभेदेन वाक्यभेदादयुक्तं इति । । ७९ । ।

वाक्यभेदं एव प्रपञ्चयति अधीत्यैवेति द्वयेन. एकं हि वेदं अधीत्याथ धर्मजिज्ञासेति वाक्यम्. तद्यदि वेदं अधीत्यैवेति विदधाति, तदानन्तर्याविधानादन्यस्यापि स्नानसहधर्मचारिणी संयोगादिकर्मणोऽनन्तरं धर्मजिज्ञासा प्राप्नोति. अथैतद्भयादानन्तर्यं आश्रीयते ततो योऽधीत्य जिज्ञासते तं प्रत्यानन्तर्यमात्रविधानादनधीतवेदस्य धर्मजिज्ञासा न वार्यत इति प्रागपि प्रसज्येत. उभयविवक्षा तु वाक्यभेदप्रसङ्गादयुक्तैवेति. वक्ष्यमाणा\[१००\]लोचनेन तु नैतदेवं इति परिचोदनायां प्रागपि च वेदाध्ययनादिति भिन्नक्रमं योजनीयम्. अपि च प्राग्वेदाध्ययनादिति. अयं अर्थः यद्यपि वेदार्थो विचारयितव्यः, तथापि प्रथमं एव विचारयितुं उचितः. सर्वं हि हानोपादानार्थं  
वस्तु प्रथमं एव जिज्ञास्यते. ततो हीयेतोपादीयेत वा. यत्त्वविचारितासिद्धं अर्थं प्रथमं एवोपादाय भ्रष्टावसरं जिज्ञास्यते, तदबुद्धिपूर्वकं आपद्येत. अस्यापि चोद्यस्य तादृशीं इत्येतदेवोत्तरं इति वक्ष्यामः । । ८१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१००\] \[?\]णावलो (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

परिहारभाष्यं इदानीं समर्थयते बुद्धवाक्यादीति. तत्तु वेदाध्ययनं इति वक्ष्यमाणालोचनेन वेदाध्ययनं वृत्तिं इत्युक्तम्. तदनाकलय्य वक्ष्यमाणानालोचनेन नैतदेवं इति परिचोदितं तादृशीं इत्यनेन{१,३६}प्रवर्तिष्यमाणानेकविधवेदार्थविचारात्मिका धर्मजिज्ञासेयं इति जिज्ञासास्वरूपोपवर्णनेन परिहृतम्. अतः परिचोदनापरिहारत्वेनापुनरुक्तत्वं इति. एवञ् च वक्ष्यमाणानालोचनेन चोद्योत्तरतया भाष्यं व्याख्यायालोचनपरिचोदनायां अपि एतदेवोत्तरं इति योजयति प्रागिति. यत्तावदुभयप्रतिपादनेन वाक्यभेदप्रसञ्जनं कृतं, तदानन्तर्यमात्रपरत्वेन परिह्रियते तत्परत्वेऽध्ययनविधानासम्भवात्. प्रागपीति च चोद्यं परिशिष्यते. तस्यापि  
तादृशीं इत्यनेनापाक्रिया, जिज्ञासासामर्थ्येन पूर्ववृत्तवेदाध्ययनलाभात्. नहीयं अनुपात्तवेदेन शक्या कर्तुम्. अत एव यदुक्तमध्ययनात्प्रागेव धर्मजिज्ञासा युक्तेति, तदप्यनेन परिहृतं भवति. तादृशीयं अनेकविधविचारायत्ता या विचारसिद्धमध्ययनं अन्तरेण कर्तुं अशक्या. विचार्य त्वधीयानो विचारस्यानेककालसाध्यत्वादध्ययनकालातिपाताद्व्रात्यतां आपद्येत. न चैवं अनधीतवेदस्तदर्थं यावदवधारयितुं अलं इत्यविचारितोपात्तवेदाध्ययनपूर्वकत्वं धर्मजिज्ञासायाः. यत्तूक्तं अविचारितोपादानेऽबुद्धिपूर्वकं उपादानं इति. केन वोक्तं बुद्धिपूर्वकं उपादानं इति. हितैषिणः पित्रादय एवैनं\[१०१\]कुमारं अनाकलितपारलौकिककल्याणं प्रवर्तयन्ति. अपि च\[१०२\]सजातीयानहरहरविरतप्रवृत्तस्वाध्यायाध्ययनानुपलभमानः  
सामान्यतो जानाति नूनं अस्मात्कर्मणः कोऽप्यभ्युदय एषां भविता कथं अपरथा श्राम्यद्भिर्हितकामैः पित्रादिभिरमी प्रवर्त्यन्त इति. एवं विदितवतोऽहं अप्य्\[१०३\]अनुतिष्ठन्श्रेयः प्राप्स्यामीति चिन्तयतः स्वयं अपि प्रवृत्तिरुपपद्यत एवेति । । ८२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१०१\] माणवकं अ   
\[१०२\] चायं अपि स   
\[१०३\] प्येतदनुति   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्रापरं अपि च नैव वयं इह वेदाध्ययनात्पूर्वं धर्मजिज्ञासायाः प्रतिषेधं शिष्मः इति भाष्यं, तस्यार्थं आह नैवेति. ये एते पूर्वकल्पिते वचोभङ्गी तयोरेकोऽप्यर्थो नानेन सूत्रेण विवक्ष्यते\[१०४\]किन्तु वेदाध्ययनम्. अनन्तरं उभयं उपनिपतति,\[१०५\]यदर्थो विचारयितव्यः यच्चाधीत्य स्नायादिति{१,३७}स्मृतिवचनबलेन गुरु\[१०६\]कुलसकाशादपवर्तनम्. तत्रासमावृत्तः कथं नाम वेदार्थं विचारयेदित्येवं अर्थं इदं सूत्रं इत्यपिचेत्यादिकेनोक्तं इति । । ८३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१०४\] धीयते   
\[१०५\] तितं य (कःआ)   
\[१०६\] रुस   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इदं च भाष्यं न्यूनं मन्यमानैः\[१०७\]\[१०८\]कैश्चिदध्याहृत्य व्याख्यातं,\[१०९\]ततस्तं उपन्यस्यति आनन्तर्यं इति. अस्य हि सूत्रस्य गुरुकुलवासावसाननिवृत्तिपरत्वादध्ययनं आनन्तर्यं चोभयं अपि न विवक्षितम्. भाष्यं तु यथाश्रुतम्\[११०\]अध्ययनविधान\[१११\]निषेधमात्रपरम्\[११२\]उपलभ्यते. अतो नापि परस्तादानन्तर्यं शिष्म इत्यध्याहृत्योभयवचनव्यक्तिनिषेधार्थतया व्याख्येयं इति । । ८४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१०७\] नाः   
\[१०८\] केचित्  
\[१०९\] तवन्तः तदुप   
\[११०\] तगृहीतं अ   
\[१११\] नमात्रनिषेधप   
\[११२\] ं अवगम्यते   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु नानन्वितपदार्थो वाक्यार्थः. न चेह\[११३\]सूत्रे तादृश्\[११४\]आनां पदार्थानां अन्वयो दृश्यते, येन गुरुकुलवासावसाननिवृत्तिः प्रतीयेत. प्रत्युताध्ययनानन्तर्ययोरेव श्रुत्या विधानं उपलभ्यते. ततस्तदेव युक्तं अत आह न वार्यत इति. अनधीतवेदस्य सर्वक्रियास्वशक्तस्यानधिकाराद्धर्मजिज्ञासा दैवादेव वारिता, किं तन्निवृत्त्यर्थेनाध्ययनविधानेन. आनन्तर्यं अपि न मन्वादिवददृष्टार्थं उपदिश्यते. नचादृष्टार्थोपदेशी जैमिनिरित्युक्तम्. अतो दृष्टार्थाध्ययनानन्तर्यबलेन गुरुकुलवासावसाननिवृत्तिर्लक्षणयाश्रीयत इति
| | ८५ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[११३\] वे   
\[११४\] शः प (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं अध्याहारपक्षं उपन्यस्य दूषयति आनन्तर्येति. अयं अभिप्रायः
श्रुतार्थानुपपत्त्यैव हि लक्षणा भवति. यदि चानन्तर्यवचनव्यक्तिर्नाश्रिता, किं लक्षणाया बीजम्. तस्मादानन्तर्यवचनव्यक्तिं आश्रित्यैव श्रौतार्थपरिग्रहे दृष्टार्थत्वप्रसक्तेर्लक्षणार्थो लक्षणया विषयीकृतोऽर्थः स्नानाभावो विधीयते. यथाश्रुतभाष्यस्वरसभङ्गश्चैवं सति न भविष्यतीति । । ८६ । ।

{१,३८} केन पुनः सम्बन्धेनानन्तर्यं उपदिष्टं स्नानाभावं लक्षयतीत्यत आह
प्रतीतेति. अयं अभिप्रायः विरोधिसद्भावो हो विरोध्यन्तरनिवृत्त्या व्याप्तः. तद्यदैव वेदाध्ययनानन्तरा धर्मजिज्ञासा प्राप्ता\[११५\]भवति, तदैवाध्ययनानन्तरकालस्य तया व्याप्तत्वात्तत्परिपन्थि स्नानं निवर्तते. न हि गुरुगृहादनावृत्तः स्नाति. न च समावृत्तो धर्मं जिज्ञासितुं ईष्टे. यथैव गुरुणा विनाध्ययनं न सिध्यति, तथैवार्थज्ञानं अपि. अतोऽध्ययनानन्तरं धर्मजिज्ञासा कार्येत्युक्ते सत्यानन्तर्यस्वरूपे दृष्तार्थत्वप्रसक्तेः स्नानाभावलक्षणा युक्तेति । । ८७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[११५\] प्रतीता भ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु सत्यं विरोधिनोरेकेनावरुद्धे परं निवर्तते. विरोध एव तु कुतः. अध्ययनानन्तरं हि अधीत्य स्नायादिति स्मृत्यनुमितश्रुतिबलेन स्नास्यति. ततः सन्दिग्धप्रयोजन\[११६\]वद्वेदार्थगोचरं विचारं आरप्स्यते, अत आह विरोधो युगपदिति. अयं अभिप्रायः दृष्टार्थाध्ययनविधिबलेन ह्यध्ययने प्रवृत्तो न प्राङ्मीमांसाश्रवणाद्विरन्तुं अर्हति. एको ह्युपनीतस्य माणवकस्य प्रणवादिरार्त्विज्यविचारावसानः शास्त्रार्थः. अतो युगपदुभयं उपनिपतितं इति युक्तो विरोध इति. ननु विरोधिनोः सहासम्भवादेको बाध्यताम्. अधीत्य स्नायादिति स्मृत्यनुमितश्रुतिबलेन न्यायप्राप्त\[११७\]दुर्बलधर्मजिज्ञासाबाधो युक्तः, अत आह दौर्बल्यं वेदबाधनाद् इति. एवं  
हो मन्यते स्वाध्यायोऽध्येतव्यः इत्यधीतेन स्वाध्यायेनार्थं जानीयादिति विध्यर्थः. तद्यद्यध्ययनानन्तरं स्नायादितीमं आम्नायं अतिक्रामेत्. तच्चायुक्तम्. स्मृत्यनुरोधेन प्रत्यक्षश्रुतवेदबाधप्रसङ्गाद्, मूलमूलिबलाबलविपर्ययप्रसङ्गाच्च. अतो बलवद्धर्मजिज्ञासानुरोधेन दुर्बलस्नानबाधो युक्त इति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[११६\] वन्तं वेदा (कःआ)   
\[११७\] प्तध   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

कः पुनर्वेदः योऽधीत्यस्नानं बाधते. ननूक्तं स्वाध्यायोऽध्येतव्य इत्यर्थज्ञानपर्यन्तः शास्त्रार्थोऽनन्तरस्नानानुष्ठानेन बाधितो भवतीति.{१,३९}स्यादेतदेवं यद्यर्थज्ञानार्थं अध्ययनं भवेत्. इदं त्वाचार्यकरणविध्यौपयिकं, अध्ययनविधावधिकाराश्रवणात्. आचार्यकरणविधिप्रयुक्त्या चानुष्ठानलाभे विश्वजिदादिवत्कल्पनानुपपत्तेः. अतः स्वयं अधिकारविधुरोऽपि विधिरधिकारवन्तं आचार्यकरणविधिं अनुरुध्य सिध्यति. आचार्यकरणविधौ त्वाचार्यकं एव कामयमानस्याधिकारः. कथं पुनराचार्यकरणविधिरनङ्गभूतं एवाध्ययनं प्रयोक्तुं उत्सहते. प्रयाजादयो हि दर्शपूर्णमासप्रकरणाधीतास्तदङ्गभूता इति युक्तं  
यत्ताभ्यां प्रयुज्यन्त इति. अध्ययनं त्वनारभ्याधीतं न श्रुत्यादिभिः कस्यचिदङ्गतया शक्यं अवधारयितुम्. सत्यं एवं एवैतत्. अनङ्गभूतं एव तूपकारकं अध्ययनं आचार्यकनियोगस्य. अतस्तत्तेन प्रयुज्यते क्रतुनियोगैरिवाधानम्. कः पुनराचार्यकरणविधेरध्ययनेनोपकारः. श्रूयताम्. उपनीयाध्यापनादाचार्यो भवति. न चाध्यापनं अध्ययनं अन्तरेण सम्भवति. अतोऽध्यापनपरं अध्ययनम्. स्वाध्यायोऽपि भूतभव्यसमुच्चारेण भूतं भव्यायोपदिश्यत इत्यध्ययननिष्पत्त्यर्थः. अतश्चान्यपरत्वात्स्वाध्यायाक्षराणां अविवक्षितः प्रतीयमानोऽप्यर्थः. न चाविवक्षितोऽर्थो विचारं प्रयुङ्क्ते. अतः स्वाध्यायाध्ययनमात्रेणाचार्यकनियोगनिष्पत्तेर्  
अनारभ्या मीमांसा इति न स्नानस्मृतेः केनचिद्विरोधं उपलभामहे.

अत्राभिधीयते यत्तावदाचार्यकरणविधिप्रयुक्तं अध्ययनं इति. तत्र न विद्मः कोऽयं आचार्यकरणविधिरिति. यदि मतं अष्टवर्षं ब्राह्मणं उपनयीत तं अध्यापयेदिति, अविधिज्ञो देवानां प्रियः. नानेनाचार्यकं भावयेदिति विधीयते. अपि तु अध्ययने अष्टवर्षो ब्राह्मणोऽधिकारीति\[११८\]बोध्यते. ननु च नात्राष्टवर्षो ब्राह्मणोऽधीयीतेति श्रूयते. किन्तु अष्टवर्षं अध्यापयीतेति. सत्यम्. प्रयोजकव्यापारपरा अपि विधयः प्रयोज्यव्यापारपरा दृष्टाः यथावेष्टौ एतयान्नाद्यकामं याजयेदिति अतिरात्रेण प्रजाकामं याजयेदिति च. ननु चोपनयीतेत्याचार्यकरणे नयतेरात्मनेपदं इत्युपनयनेनाचार्यकं  
निर्वर्तयेदिति प्रत्येष्यते.\[११९\]नैवम्. नात्राचार्यकार्थं उपनयनं आत्मनेपदादवगम्यते. अपि तु माणवकार्थादुपनयनादानुषङ्गिकं आर्चायत्वं वैश्वदेव्यां इक्षार्थादिवद्दध्यानयनाद्वाजिनेज्या. अकर्त्रभिप्रायार्थं हि नयतेरात्मनेपदविधानम्. आचार्यकार्थत्वे तूपनयनस्य{१,४०}कर्तारं एव क्रियाफलं अभिप्रेयात्. अतोऽष्टवर्षं इति नायं आचार्यकरणविधिः. अथ मतं
अनुमास्यामहे वयं आचार्यकरणविधिम्. स्मर्यते हि 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[११८\] चोद्य (का)   
\[११९\] मै (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 उपनीय तु यः शिष्यं वेदं अध्यापयेद्द्विजः ।

 सकल्पं सरहस्यं च तं आचार्यं प्रचक्षते । ।

इति. तदस्याः स्मृतेर्मूलभूता उपनीयाध्यापनेनाचार्यकं भावयेदिति श्रुतिरनुमास्यते. तन्न. स्मार्तवाक्यसदृशं हि मूलं अनुमीयते. यथाष्टकादिगोचरं\[१२०\]कर्तव्यतावचनं उपलभ्याष्टका कर्तव्येति श्रुतिरपि कर्तव्यताविषयैवानुमीयते. न चेहोपनयनादिनाचार्यकं कुर्याद्\[१२१\]इति स्मृतिवचनम्. अपि तर्हि उपनीयाध्यापयितरि लौकिका आचार्यशब्दं उपचरन्तीति लोकसिद्धं एवाचार्यपदार्थं दर्शयति. तत्कथं इतः सिद्धानुवादात्कर्तव्यताश्रुतिरनुमातुं शक्यते. न चाहवनीयादिवदलौकिकं आचार्यकम्. आहवनीयशब्दो हि आधानपवमानहविरादिजन्यं अलौकिकं अतिशयविशेषं अभिनिविशमानोऽलौकिकार्थ इति युक्तम्. आचार्यशब्दस्तूपनीय वेददातरि उपचरितः.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१२०\] र स्मार्तं क (का) 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[१२१\] भावयेदि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 उपनीय ददद्वेदं आचार्यः स उदाहृतः ।

इति स्मृतेः. एवं तु सान्दृष्टिकं एव शिष्योपाध्यायवद्, नालौकिकं आचार्यकम्. अपि चाप्रवृत्तप्रवर्तनं हि विधेरर्थः. स्वयं एव चाचार्यके धनायन्यशस्यन्वा प्रवर्तत इति किं तद्विधानेन. अतः शून्यहृदयैर्व्यवहृतं एवेदं आचार्यकरणविधिप्रयुक्तं अध्ययनं इति. कथञ् चैष व्रतनियमादीतिकर्तव्यतावतोऽध्ययनविधेः प्रयोजकः. अध्यापनं ह्यध्ययनं अन्तरेणानुपपद्यमानं लौकिकेन रूपेणाध्ययनमात्रं प्रयुङ्क्ताम्. अतोऽनन्यपरत्वात्स्वाध्यायाध्ययनविधेर्नाविवक्षितार्थतया शक्यं पूर्वपक्षयितुम्.

यदप्युक्तं उपनयनं आचार्यकनियोगाङ्गं इत्युपनीयाध्यापनेनाचार्यकं भावयेदिति श्रुतिरनुमिता. अत्र च कत्वाश्रुतेराचार्यकभावनासमानकर्तृकं उपनयनं अवगम्यते. न च प्रयोगैक्यादृते समानः कर्ता भवति. न च तदङ्गाङ्गिभावादृते सम्भवतीत्याचार्यकरणविधौ सहाङ्गैरङ्गं उपनयनम्. तच्च केन द्वारेणोपकुर्यादिति चिन्तायां उपनेयासादनं एवोपनयनस्वभावालोचनया द्वारं अवधारितम्. उपनेयोऽपि नाकिञ्चित्करोऽङ्गं इति{१,४१}तद्व्यापारापेक्षायां उपनयनं प्रक्रस्याध्ययनं आम्नातम्. उपकारकं च तदध्यापनाविधेः. अतस्तदेवोपनयनद्वारेणाध्यापनविधिना प्रयुज्यते. उक्तं च कथं आचार्यकरणविधेः प्रयोजकत्वं उपनयनद्वारकं हि तदिति.

अत्रोच्यते नैवं अध्ययनविधिः शक्यते प्रयोक्तुम्, अनङ्गत्वादनुपकारकत्वाच्च. यच्च समानकर्तृकत्वादुपनयनं अध्यापनाङ्गं इत्युक्तं, तन्न. विस्पष्टं हि वयं अष्टवर्षं ब्राह्मणं उपनयीतेति द्वितीयासंयोगादुपनीयमानद्विजकुमाराङ्गं उपनयनं अवगच्छामः. तस्य च तं अध्यापयेदित्यध्ययनसम्बन्धाद्युक्तं एव संस्कारार्हत्वम्. अतो माणवकद्वारेणाध्ययनविध्यङ्गं उपनयनं इति सत्यप्युपनीयाध्यापनेनाचार्यकं भावयेदिति. विधावनङ्गं एवोपनयनं कृतार्थसंयोगेषु कालोपलक्षणार्थत्वस्य स्थितत्वात्. यथा दर्शपूर्णमासाभ्यां इष्ट्वा सोमेन यजेतेति. न हि तयोरन्योन्यं अङ्गाङ्गिभावः, उभयोर्  
अपि कृतार्थत्वात्, एवं इहापि भवितुं अर्हति. अस्तुवाध्यापनाङ्गं उपनयनम्. तत्तु समीपप्रापणमात्रम्. अतस्तावन्मात्रं आचार्यकरणविधिना प्रयुज्यताम्, अध्ययनाङ्गं तु विशिष्टमन्त्राद्युपेतं अनेन प्रयुक्तं इति न प्रमाणं क्रमते. न च फलचमसवदधिकारतो विशेषलाभः. तत्र हि यागाङ्गसोमभक्षणप्रकरणाम्नातो भक्षयतिस्तदङ्गं एव भक्षणं विगाहते. न चेह तथा, अधिकाराभावात्. न च जुहूवदेतद्भवितुं अर्हति. सा ह्यनुज्झितक्रतुसम्बन्धेति दूरेऽप्युद्दिष्टमात्रा सैव प्रतीयते. उपनयनं तु समीपप्रापणं अनेकधा भिन्नं इति न विशिष्टावगतौ किञ्चित्कारणम्. अस्तु वा विशिष्टोपनयनं आचार्यकरणविधेरङ्गम्, प्रयुज्यतां च तत्तेन. न च  
तद्द्वारेणाध्ययनप्रयुक्तिः सम्भवति. अङ्गं हि तदध्ययनस्येत्युक्तम्. न चाङ्गं आकृष्यमाणं प्रधानं आकर्षति, प्रधानानां अनङ्गवशवर्तित्वात्. तस्मान्न कथञ्चिद्\[१२२\]आचार्यकरणविधेः प्रयोजकत्वम्. कस्माच्चाध्ययनविधिर्\[१२३\]आचार्यकरणविधिप्रयुक्त्या सिध्यति. कश्चित्क्वचिन्नियुक्त इति हि नियोगस्य स्वरूपम्. तदयं स्वयं अनियुञ्जानो नियोगत्वादेव हीयेत. अनधिकारत्वातन्यं उपजीवतीति चेत्. न. उक्ताधिकारत्वात्. उक्तं अष्टवर्षो ब्राह्मणोऽधिकारीति. यदर्थं हि यत्कर्म स तत्राधिकारी. माणवकार्यं चाध्ययनं इति तं अध्यापयेदिति विधानादवगम्यते,\[१२४\]अनन्यपरत्वादस्य.{१,४२}न हीदं अध्यापनस्वरूपविधानपरम्, अन्तरेणापि विधानं वृत्त्यर्थं एव तु तत्र प्रवृत्तेः.  
अध्ययनविधिश्चाश्रुताधिकारोऽधिकारिणं अपेक्षते. न हि ज्ञायते केन स्वाध्यायोऽध्येतव्य इति. अतोऽपेक्षितविधिबलादध्ययनाधिकृतपुरुषोपदेश एवायं तं अध्यापयेदिति. तदयं अर्थः अष्टवर्षो ब्राह्मणोऽधीयीतेति. अतः प्रयोजकव्यापारद्वारेण प्रयोज्यव्यापारपरं इदं इति वर्णितं एवेति. अथ मतं आत्मार्थं अध्ययनं न माणवको बुध्यत इति न प्रवर्तत इति, यद्येवं आचार्यार्थं अपि न बुध्यत इति न प्रवर्तेतैव. आचार्य एवा\[१२५\]त्मार्थं प्रवर्तयतीति चेत्, तुल्यं अस्य माणवकार्थत्वेऽपि प्रवर्तकत्वम्. स ह्यस्य हितकामो जानाति चास्येयं अभ्युदयकारिणी क्रियेति. तं इमं अविद्वत्त्वात्स्वयं अप्रवृत्तं अन्यो हितकामः प्रवर्तयिष्यति स्त्रियं इव स्वाधिकारे निषादं इव स्थपतीष्ट्याम्.  
अपि च आचार्यकरणविधिप्रयुक्तत्वेऽध्ययनस्य नार्थाविवक्षायां किञ्चित्कारणं उपलभ्यते. तद्यदि अध्ययनमात्रं आत्मानुगुणतया प्रयुङ्क्ते न तु स्वाभाविकं शब्दानां अर्थपरत्वं विहन्ति,\[१२६\]स्वाध्यायाध्ययनस्वरूपमात्रेण चाचार्यकनियोगनि\[१२७\]ष्पत्तेरभिधाव्यापारस्यानन्यपरत्वात्. अतो नार्थाविवक्षायां किञ्चित्कारणं अस्ति. अस्तु वा आचार्यकरणविध्यौपयिकत्वेन विध्यन्तराणां अर्थाविवक्षा, तथापि न मीमांसानारम्भेण पूर्वपक्षवर्णना शक्या कर्तुम्. आचार्यकरणविध्यर्थमात्रनिरूपणस्यापि मीमांसागतन्यायकलापाधीनात्मलाभत्वात्. तस्यापि स्वाध्यायशब्दवाच्यत्वादविवक्षितार्थत्वं इति चेत्. न. कल्पितस्य विधेरनधीतस्यास्वाध्यायशब्दवाच्यत्वात्. तस्य चाविवक्षितार्थत्वे  
ऽन्यार्थविवक्षा अन्यार्थविवक्षायां पुनस्तद्विवक्षेत्यनवस्था स्यात्. न च व्यवस्थासम्भवेऽव्यवस्थितः शास्त्रार्थो युक्तो वर्णयितुम्. तद्वरं स्वाध्यायाध्ययनविधेरदृष्टार्थत्वं, न त्वाचार्यकरणविध्यर्थत्वेनाव्यवस्था. एवं हि स्वाभाविकं अर्थपरत्वं शब्दानां अपलपितं न भवति. न चैकविध्यनुरोधेन कृत्स्नस्वाध्यायाप्रामाण्यप्रसङ्गः. भूयोविरोधे ह्यल्पमन्याय्यं इति वक्ष्यति विप्रतिषिद्धधर्मसमवाये भूयसां स्यात्सधर्मत्वं (१२.२.२२) इति. त्यजेदेकं कुलस्यार्थे इति न्यायविदो वदन्तीति नाविवक्षितार्थतया पूर्वपक्षो युक्तः.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१२२\] दध्यापनवि   
\[१२३\] रध्यापनविधि   
\[१२४\] अन्य (कःआ)   
\[१२५\] वैनं आचार्यार्थं (कःआ)   
\[१२६\] न्ति अध्य   
\[१२७\] निवृत्ते (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,४३} यदपि चात्र राद्धान्तितं सत्यप्याचार्यकरणविधिप्रयुक्तत्वेऽध्ययनस्य न तन्निवृत्तिरेव प्रयोजनं, बहिरङ्गत्वात्. यदेतदध्येतर्यर्थज्ञानं जायमानं उपलभ्यते तदेव तस्य प्रयोजनं न्याय्यम्. यत्कर्तृका हि या क्रिया सा तदर्थैवेति युक्तं, तथा\[१२८\]दर्शनात्. ननु प्रथमभावी प्रयोजकविध्यधिकारानुप्रवेशश्चरमभाव्यर्थज्ञानाद्बलीयान्. अतो नाध्येत्रर्थतामध्ययनस्यापादयितुं उत्सहामहे. किं हि. प्रथमावगताचार्यकरणविध्यर्थत्वे पश्चाद्भाविन्यन्तरागता करिष्यति. नैवम्. प्रागप्यधिकारान्तरसम्बन्धानवगमादश्रवणात्. अन्यप्रयुक्तया चानुष्ठानोपपत्तौ विश्वजिदादिवत्कल्पनानुपपत्तेः. अत आचार्यकरणविधिप्रयुक्तं अध्ययनं असति प्रयोजनसम्बन्धे दुःस्थितं एव, सर्वविधीनां अधिकारपर्यवसायित्वात्.  
सोऽयं अधीतसाङ्गवेदस्यान्तरा मीमांसाध्ययनं चाधिकारो निष्पद्यते. स हि तदा विदितपदार्थो वाक्यार्थं बुध्यमानो मदर्थं इदं कर्मेति जानाति. युक्तं चैतद्\[१२९\]यत्क्रत्वपेक्षितं अर्थज्ञानं प्रयोजनतया सम्बध्यत इति. एवं च परप्रयुक्तावप्यर्थपरत्वाविघाताद्युक्तैव तद्विचारार्था मीमांसेति. तदिदं अनुपपन्नम्. न हि नियोगार्थनिर्वृत्तेरन्यदस्ति प्रयोजनं सर्वविधीनां\[१३०\]येन परप्रयुक्तानुष्ठानोऽपि विधिः प्रयोजनं अपेक्षते. इतरथा हि नित्येऽपि तत्कल्पनाप्रसङ्गात्. स्यादेतद् असत्यां अपि विध्यपेक्षायां अर्थाज्जातं अर्थज्ञानं न हीयेतेति अर्थज्ञानं अर्थाज्जातं न नियोगतः प्रतिपन्नम्  
इति. तन्न. होमादप्यर्थाज्जातस्य हविर्विकारादेः प्रयोजनत्वापत्तेः. क्रत्वपेक्षितं अर्थज्ञानं नैवं हविर्विकारादीति चेत्. तन्न. असत्यर्थपरत्वे क्रत्वनुष्ठानाभावात्किं केनापेक्ष्येत. कर्तृ\[१३१\]फलप्रदत्वं अपि क्रियाणां नैकान्तिकम्, ऋत्विक्कर्भसु व्यभिचारात्. अतः प्रयोजकविध्यर्थः स्वार्थो वाध्ययनविधिरिति नार्थपरत्वे प्रमाणं पश्यामः. मध्ये चाधिकारकल्पना वृथैव, प्रवृत्त्यनङ्गत्वात्. भवन्ती व स्वनियोग एव पर्यवस्येत्. एवं हि तदाध्येत जानाति नित्यो हि विध्यर्थः सम्पाद्यो ममेति. एवं च नियोगनिर्वृत्त्यर्थं अध्ययनं, तदर्थश्च स्वाध्याय इति नार्थपरत्वम्. अर्थस्तु प्रतीयमानोऽपि पूर्वादिवापरो न विवक्षित  
इत्यविचारणीय एव. तस्मादविचारितमनोहरत्वादस्य पक्षस्य यथावार्त्तिकं एवाध्ययनविधिविचारो वाच्यः. स उच्यते. स्वाध्यायोऽध्येतव्यः, स्वाध्यायं अधीयीत इति{१,४४}च विधिरत्र श्रूयते. फलवद्व्यापारगोचरत्वं च स्वाभाविकं सर्वविधीनां इत्यपुरुषार्थात्मनोऽध्ययनादुत्तीर्य पुरुषार्थात्मकं फलं अभिलषति. अध्ययनं अपि साध्यत्वाधीनं साधनत्वे निक्षिप्यते. तदयं अर्थो जायते अध्ययनेन किं अपि पुरुषाभिलषितं कुर्यादिति. न च तदुपात्तं इत्याम्नानसामर्थ्याद्विश्वजिदादिवत्स्वर्ग एव सकलाध्येतृजनसमीहितं फलं कल्प्यते. ननु च द्वितीयान्तस्वाध्यायपदसमभिव्याहृतं अध्ययनं तत्प्रधानं एवावगम्यते. ततश्  
चाध्ययनेन स्वाध्यायं संस्कुर्यादिति वाक्यार्थोऽवतिष्ठते. न च सक्तुवदसंस्कार्यः स्वाध्यायः, फलवत्क्रतुज्ञानोपायभूतत्वात्. अतो न फलान्तरकल्पनावकाशः. न. अविनियोगात्. न खलु स्वाध्यायस्यार्थज्ञाने विनियोजिका श्रुतिरुपलभ्यते. अतो न तादर्थ्ये प्रमाणं इति न संस्कारार्हत्वम्. भूतश्च स्वाध्यायः भव्यं अध्ययनं, भूतस्य भव्यार्थतायां दृष्टार्थता. इतरथा कल्प्यं अदृष्टम्. न च तद्युक्तम्. अतो विनियोगभङ्गेन स्वाध्यायेनाध्ययनं संस्कुर्यादिति शास्त्रार्थो युक्तः. हुंफडादीनां चानर्थकानां अध्ययनादव्यापकं अर्थज्ञानम्. तेषां अदृष्टार्थं अध्ययनं  
भवतीति चेत्. तदर्धजरतीयं एकस्यैव विधेर्दृष्टादृष्टार्थत्वकल्पनात्. अत\[१३२\]एकरूपेणादृष्टार्थतैव युक्ता. ननु च रात्रिसत्रवदार्थवादिकं एव फलं श्रुतत्वाद्युक्तं आश्रयितुम्. श्रूयते हि यं यं क्रतुं अधीते तेन तेनास्य क्रतुनेष्टं भवतीति क्रतुफलप्राप्तिरध्ययनस्य फलम्. अथोच्येत न प्रथमे गुरुसकाशादध्ययने फलं इदम्, अपि तर्हि धारणाद्यर्थ इति. तन्न. धारणाद्यर्थार्थवादस्यातिदेशतः प्रथमाध्ययनसम्बन्धात्. अतो रात्रिसत्रन्यायेनार्थवादगतं एव विपरिणामेन फलं उपकल्पयितुं उचितम्. स्यादेतदेवं यद्यर्थवादाः स्वरूपतोऽतिदिश्येरन्. न त्वेतदेवं, शास्त्रातिदेशनिराकरणात्. प्ररोचनामात्रम्\[१३३\]इहार्थवादोत्थापितं अध्ययन\[१३४\]विधिनापेक्षितं  
सम्बन्धुं इति नानाश्रयफलपदविपरिणामः शक्यते कल्पयितुम्. अतो नैषापि कल्पना युक्तेति विश्वजिदादिवत्स्वर्गफलतैव युक्ता कल्पयितुम्. अतः स्वर्गार्थं गुरुसकाशादधीत्य स्नानस्मृतिबलेनानन्तरं स्नात्वा पश्चात्सन्दिग्धं प्रयोजनवन्तं वेदार्थं विचारयतु मा वा. सर्वथा तावदध्यय\[१३५\]नविध्यर्थो निष्पन्न इति न\[१३६\]कथञ्चिद्वेदविरोधं उपलभामहे.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१२८\] था लोके द   
\[१२९\] त्क्र (कःआ)   
\[१३०\] नां यथोक्तं ये (का)   
\[१३१\] त्रर्थत्व (कःआ)   
\[१३२\] ऐकरूप्येणा (कःआ)   
\[१३३\] त्रं ह्यर्थ   
\[१३४\] नस्य वि   
\[१३५\] यनमात्रादेवाध्ययन   
\[१३६\] नात्र क (का, कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,४५} अत्रोच्यते स्वाध्यायोऽध्येतव्यः स्वाध्यायं अधीयीतेति च विस्पष्टं स्वाध्यायस्याध्ययनकर्मत्वं अवगम्यते. न च सक्तुवद्विनियोगभङ्गो युक्तः. सक्तवो हि भूतभाव्युपयोगरहिता न संस्कारं अर्हन्ति. न च तथा स्वाध्यायः, भाव्युपयोगित्वात्. इह ह्यध्ययनानन्तरं अक्षरग्रहणं, ततः पदावधारणं, ततः पदार्थस्मरणं, ततो वाक्यार्थ\[१३७\]ज्ञानं, ततोऽनुष्ठानं, ततोऽभ्युदय इति परम्परया पुरुषार्थ\[१३८\]प्रयोजनप्रतिलम्भेन विपरिवृत्त्याध्ययनमात्रान्\[१३९\]नादृष्टकल्पनावकाशः. यावद्धि विप्रकृष्टं अपि दृष्टं उपलभ्यते, तावत्तदेवानुसरणीयम्. तदिह ब्राह्मणवाक्येषु  
प्रधानवाक्यानां फलवत्कर्मावबोधनं फलम्, अङ्गवाक्यानां तु सन्निपत्योपकारकारादुपकारकदृष्टादृष्टार्थेतिकर्तव्यताप्रकाशनम्. अर्थवादानां च विध्यपेक्षितविषयप्राशस्त्यप्रतिपादनम्. उद्भिदादीनां च\[१४०\]नाम्नां गुणफलविधानम्. उपनिषदां तु साम्परायिकफलोपभोगोचितचेतनकर्तृप्रतिपादनद्वारेण सकलवेदप्रामाण्यप्रतिपादनं इत्यूहनीयम्. मन्त्राणां च केषाञ्चिदनुष्ठीयमानपदार्थप्रकाशनम्. येषां तु न दृष्टं प्रयोजनं तेषां क्रतुपुरुषार्थादृष्टकल्पना. न च तददृष्टार्थत्वेनान्यत्रापि दृश्यमानप्रयोजनपरित्यागो  
युक्तः. स्वाध्याया\[१४१\]ध्ययनविध्यध्यापितस्य\[१४२\]मन्त्रब्राह्मणस्य प्रयोजनकल्पनावसरे यथाशक्ति प्रयोजन\[१४३\]कल्पनैव युक्ता. तत्र हुमादीनां दृष्टप्रयोजनासम्भवे जपब्रह्मयज्ञादावदृष्टार्थता. दृष्टं चैकप्रयोगविधिगोचराणां\[१४४\]दृष्टादृष्टप्रयोजनत्वं प्रोक्षणावघातादीनाम्. अतो नावश्यमैकरूप्यम्\[१४५\]एव सर्वत्रैवास्थेयम्. तदेष पूर्वोत्तरपक्षसंक्षेपा\[१४६\]र्थः पारलौकिकादृष्टफलत्वादध्ययनस्य नार्थज्ञानपर्यन्तोऽध्ययनविध्यर्थ इति नावश्यं अनन्तरं वेदार्थो मीमांसितव्यः. अतो न स्नानस्मृत्यध्ययनविध्योर्विरोधः. अविरुद्धं  
च न दुर्बलं अपि बाधं अर्हतीति पूर्वः पक्षः. सिद्धान्तस्तु
स्वाध्यायस्याध्ययन\[१४७\]संस्कार्यत्वावगमादधीतेन स्वाध्यायेन किं कुर्यादित्यपेक्षिते योग्यत्वेनार्थज्ञाने स्वाध्यायस्य विनियोगात्, तस्य चैहिकत्वादनन्तरं दृश्यमानत्वाच्च न व्यवहितामुष्मिकादृष्टस्वर्गफलकल्पना युक्तेत्यधीतेन स्वाध्यायेनार्थं जानीयादिति करणीभूतस्य वेदस्यानुग्राहकापेक्षायां,{१,४६} योग्यत्वेनेतिकर्तव्यतांशोपनिपातिनी मीमांसाध्ययनानन्तरं उपनिपतन्ती स्वकालोपनिपातिना स्नानेन विरुध्यत इति श्रुतिबलीयस्त्वेन युक्तः स्नानस्मृतेर्बाध इति सूक्तं स्नानस्य तेन बाधः स्यादिति । । ८८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१३७\] र्थावधारणं त   
\[१३८\] र्थप्रति (का)   
\[१३९\] त्राददृष्टकल्पनानवका   
\[१४०\] तु 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[१४१\] यवि   
\[१४२\] स्य हि म   
\[१४३\] नपरिक   
\[१४४\] णां नानाविधदृ (कःआ)   
\[१४५\] प्यं एवावसे (का)   
\[१४६\] पः (कःआ)   
\[१४७\] नकर्मत्वाव (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र भाष्यं दृष्टार्थता चाध्ययनस्यानन्तर्ये व्याहन्येत, लक्षणया त्वेषोऽर्थः स्यादिति. तदध्ययनदृष्टार्थताप्रतिपादनस्य पुनरुक्तत्वाल्लक्षणया त्वेषोऽर्थः स्यादिति चाविज्ञायमानार्थत्वात्कैश्चिद्व्याख्यातृभिस्त्यक्तम्. तत्तावदाह दृष्टार्थेति कैश्चिदन्तेन. स्वयं तु चिरन्तनलेख्येषु विद्यमानत्वात्समाधत्ते तदुच्यत इति. अयं अभिप्रायः पूर्वं हि न चाधीतवेदस्येत्यादिभाष्येण पूर्वकालतामात्रं क्त्वाप्रत्ययेनोच्यते, नानन्तर्यम्. न च तदध्ययनदृष्टार्थत्वे विरुध्यत इति स्मृत्या सहाविरोधो दर्शितः. इदानीं तु यद्यप्यानन्तर्यवचनः क्त्वाशब्दः,  
तथापि समस्तस्मृत्यर्थपरिग्रहे वेदविरोधाद्वरं लक्षणेति. पौर्वापर्यविशेष आनन्तर्ये उक्ते तदन्तर्गतपूर्वकालतामात्रं अध्ययनस्य लक्ष्यते. एवं हि दृष्टार्थाध्ययनेन सहाविरोधो भवतीति । । ९० । ।

अपरं अपि स्मृत्या सहाविरोधप्रकारं आह ग्रन्थेति. अधीत्येति इङो रूपे विरोधः नेण इति. इदं चान्वारुह्यवचनं इति नातीवादरणीयं. इङो हि नित्यसहचरितोऽधिशब्द एकदेशभूतः, न हि तस्य केवलस्य प्रयोगो दृष्टपूर्वः. अत इङो रूपे समुदायप्रासिद्धिः. इणस्त्ववयवप्रसिद्धिः. सा च समुदायप्रसिद्धेर्दुर्बला. स्वाध्यायाध्ययनाधिकारे चाधीत्येति श्रुतं तद्विषयं एवावगम्यत इत्यतोऽपि नाधिगमार्थ\[१४८\]कल्पना युक्तेति । । ९१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१४८\] र्थ इति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,४७}अत्र भाष्यं न चेदं स्नानं अदृष्टार्थं विधीयते इति. तद्व्याचष्टे
यस्त्विति. यो हि श्रुतिस्मृत्योरेवं अविरोधो भवतीति गुरुगेहादनावृत्तस्याप्लवनमात्रं अधीत्य स्नायादिति प्रयाजादिवत्प्रधानं अदृष्टार्थं विधीयते. अथवा मन्त्राद्युपेतं अध्ययनस्य प्रधानकर्मणः प्रोक्षणादिवददृष्टार्थं नरसंस्काररूपं स्नानं विधीयत इति मन्यते, तस्य वक्ष्यमाणं उत्तरं इति । । ९२ । ।

तदिदानीं उत्तरं आह इहेति\[१४९\]द्वयेन. ब्रह्मचारिणो हि न स्नायादित्यस्नानादिनियम उक्तः. न च तत्र कस्यचिदवधित्वं आश्रितम्. अतोऽसौ कियन्तं कालं इति भवत्यवसानापेक्षेति. यद्येवं ततः किं अत आह तत इति. अपेक्षितविधौ दृष्टार्थत्वम्. इतरथादृष्टार्थं स्नानविधानम्. न च दृष्टे सम्भवति तद्युक्तम्. अतोऽपेक्षावशादस्नानादिनियमनिवृत्तिं एव अधीत्य स्नायादिति स्नानं लक्षयति. तद्धि अस्नानविरोधि स्नानं, विरोधिसत्ता च विरोध्यन्तरनिवृत्त्या व्याप्ता. अतः स्नानेनास्नाननियमनिवृत्तिलक्षणा युक्तैव. तत्सहचरिताश्च गुरुकुलवासादय इति तन्निवृत्त्या तेषां अपि निवृत्तिर्लक्ष्यत इति. ननु युक्तं  
विरोधिनोः सहासम्भवात्स्नानेनास्नाननिवृत्तिर्लक्ष्यत इति. गुरुकुलवासादिधर्मनिवृत्तौ (?कृ ।कु)तो हेतुः. यच्चास्नानादिनियमसहचरितो गुरुकुलवासादिस्तन्निवृत्त्या निवर्त्यत इत्युक्तं तदयुक्तम्. प्रमाणान्तरगोचरे हि विषये तद्युक्तम्. यथा लोके भोजनकाले केवलस्थलपरिमार्जनोपदेशे स्थला(दी)नि परिमृज्यन्तां इति भवति तत्सहचरितनिखिलभोजनोपकरणशङ्खशुक्तिकादिपरिमार्जनोपदेशः. श्रुतिस्मृत्योस्तु यावदुपात्तमात्रविषयत्वात्सहचरितादिग्रहणं अन्याय्यम्. उच्यते स्यादेवं यदि श्रुतिमूलेयं अधीत्य स्नायादिति स्मृतिः{१,४८}स्यात्. इयं तु न्यायमूला. न्यायश्च सकलब्रह्मचारिधर्मनिवृत्तौ समानः. कः पुनरसौ. श्रूयताम्. ब्रह्मचारिधर्मा हि गुरुकुलवासादयोऽध्ययनाङ्गं अध्ययनसमाप्तौ समाप्यन्ते  
इष्टिसमाप्ताविव व्रतं इति न्यायः. अतोऽस्नाननियमनिवृत्तिमूलेन सकलाग्नीन्धनादिब्रह्मचारिधर्मपर्यवसानलक्षणा युक्तेति. इदं तु किन्तु लक्षणयेत्यादिभाष्येणोक्तं इति वेदितव्यं । । ९४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[१४९\] ति. ब्र (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

प्रकरणार्थं इदानीं उपसंहरति तस्मादिति. अयं अर्थः यदध्ययनशब्दोऽधिगमार्थ इति व्याख्यातं, यच्च स्नायादित्यस्नानादिनियमनिवृत्तिलक्षणार्थः स्नानशब्द इति, तथा अथातो धर्मजिज्ञासेति\[१५०\]धर्मजिज्ञासाक्रमवचनोऽथशब्दोऽध्ययनानन्तरोपनिपातिस्मार्तस्नानाभावलक्षणार्थ इति यदुक्तं तत्र\[१५१\]च सर्वत्र दृष्टार्थत्वं हेतुरिति । । ९५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१५०\] ति जि   
\[१५१\] त्र स   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र चोदयति स्नात्वेतीत्यन्तेन. एवं ह्युक्तं दौर्बल्यं वेदबाधनादिति. एवं च वेदबाधो भवति यदि वेदार्थः  
सर्वथैवोपेक्ष्येत. यदि तु स्मृत्यनुरोधेनाध्ययनानन्तरं स्नात्वा सन्दिग्धं प्रयोजनवन्तं वेदार्थं बुध्यमानो जिज्ञासते, ततो न कश्चिद्वेदविरोधो दृश्यत इत्यविरोधिता स्नानस्येति. एवंवा\[१५२\]दिन उत्तरं आह एवम् इति स्नानबाधनमन्तेन. अयं अर्थः भवेदपि स्मृत्यनुरोधेनानन्तरं स्नानं यदि तावन्मात्रं एव स्मृतं स्यात्. इह च\[१५३\]स्नानादुत्तरकालं अपि नानाविधानि नित्यानि नैमित्तिकानि च कर्माणि स्मर्यन्ते. तद्यदि तान्यप्यनुरुध्यन्ते, ततोऽत्यन्ताय वेदबाधः. न च तान्यप्यविचारितवेदार्थो यथावदनुष्ठातुं ईष्टे. न चाविदुषोऽधिकारोऽस्ति. वक्ष्यति हि न चाविद्वान्विहितोऽस्तीति. तदवश्यं अनुरुध्यापि स्मृतिं कियत्यप्यध्वनि  
गत्वा पुनस्तद्बाधो वक्तव्यः. तद्वरं अधीतवेदत्वेन विचारयोग्यत्वान्माणवकस्याध्ययनानन्तरम्\[१५४\]आगते काले{१,४९} प्रथमोपनिपातिनो विरोधिनः स्नानस्यैव बाधनम्. अतोऽनधीतवेदत्वेन यावन्नित्यनैमित्तिककर्मणोऽनुष्ठानायोग्यः, तावदकुर्वन्नपि तानि न प्रत्यवैति. अधीतवेदतया योग्योऽकुर्वन्प्रत्यवेयात्. न चाविद्वान्कर्तुं शक्नोति. न चाविचारयन्जानातीत्यध्ययनानन्तरम्\[१५५\]एव धर्मजिज्ञासा युक्तेति. इदं चोत्तरवि\[१५६\]भवादुक्तम्. परमार्थतस्त्वध्ययनविध्यर्थसम्पादनाय प्रवृत्तो न प्राङ्मीमांसाश्रवणाद्विरन्तुं अर्हतीत्यध्ययनविधिबलप्रभावित एवायं अर्थः. न हि प्रधानं अनङ्गं अनुष्ठितं पर्यवस्यति. वक्ष्यति हि साङ्गं प्रधानं ऐकशब्द्यादिति । । ९८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१५२\] वदतः  
\[१५३\] तु (कःआ)   
\[१५४\] ं उपग (का)   
\[१५५\] रं कर्म   
\[१५६\] वै (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं स्मृतिबाधं उपपाद्यात्रैवाधिकरणम्\[१५७\]उदाहरति सोऽयं इति. इतिरिवार्थे. पाठक्रमस्येव श्रुतिक्रमस्यायथमर्थाद्बाधोऽवगम्यत इत्यर्थः. उक्तं हि क्रमकोपाधिकरणे क्रमकोपोऽर्थशब्दाभ्यां (५.४.१) इति. अत्र हि अग्निहोत्रं जुहोति यवागूं पचतीत्युदाहृत्य विचारयिष्यते किं हुत्वा पक्तव्यम्, उत पक्त्वा होतव्यं इति. अत्र\[१५८\]पाठप्रामा\[१५९\]ण्याद्हुत्वा पक्तव्यं इति पूर्वपक्षित उक्तं पाठक्रमस्यार्थक्रमात्कोपो बाधः. अर्थवशेन ह्यत्र पाठक्रमोऽतिक्रमितव्यः. यथापाठक्रमानुष्ठाने ह्यर्थो न संवर्तेत. होमार्थो हि पाकः. स होमादुत्तरम्\[१६०\]अनुष्ठितोऽनर्थकः स्यात्. होमश्च हवनीयादृते न सिध्येत्. तस्मादादौ श्रपणं  
ततो होम इति. तद्वदिहापि यद्यप्यध्ययनानन्तर्यरूपक्त्वाश्रुत्या स्नानस्य क्रमोऽवगतः, तथाप्यध्ययनदृष्टार्थतासामर्थ्येन बाधितव्य इति. तत्परिग्रहेऽध्ययनविध्यर्थ एव बाधितः स्यात्. श्रुतिक्रमोऽप्यर्थानुसारेण\[१६१\]बाध्यत एव, अर्थार्थत्वात्सर्वस्येति क्रमकोपाधिकरणे टीकाकारेणोक्तं इति.{१,५०}अधिकरणान्तरमत्रैवोदाहरति\[१६२\] गुणप्रधानयोरिति. वक्ष्यति अङ्गगुणविरोधे च तादर्थ्यात्(१२.२.२५) इति. अत्र च प्रधानभूतसुत्याकालानुरोधेनाङ्गभूतदीक्षणीयाकालबाधो वक्ष्यते, प्रधानार्थत्वादङ्गानाम्. प्रधानविरोधे सत्यानर्थक्यात्. एवं इहाप्यध्ययनस्नानयोः क्रममधीत्यस्नायादिति स्मृतिरुपदिशति. क्रमश्च क्रमवतां अङ्गं इत्य्\[१६३\]अविवादं सर्ववादिनाम्.\[१६४\]तद्यद्येष क्रमोऽनुरुध्येत, ततः प्रधानभूतं  
दृष्टार्थं अध्ययनं एव बाधितं भवेत्. न च गुणानुरोधेन प्रधानबाधो युक्त इति । । ९९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१५७\] णार्थं उ   
\[१५८\] त   
\[१५९\] धान्याद्  
\[१६०\] रकालं अ   
\[१६१\] रोधेन बाधितव्य ए (का)   
\[१६२\] रिष्यति (का)   
\[१६३\] ति स   
\[१६४\] नां अविवादसिद्धम्  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं तावत्स्मृतेरत्यन्तबाधो भणितः. इदानीं\[१६५\]विरोधानुसारित्वाद्बाध्यबाधकभावस्य यावन्मात्रं एव विरुध्यते तद्बाधितव्यम्. गुरुकुल\[१६६\]वासपरित्यागमात्रं च धर्मजिज्ञासापरिपन्थि, तदायत्तत्वात्\[१६७\]तस्याः, न मधुमांसादिसेवेति न\[१६८\]ते बाधितव्या इत्याह स्नानेति । । १०० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१६५\] नीं तु वि   
\[१६६\] लप   
\[१६७\] त्वाद्धर्मज्ञानस्य न   
\[१६८\] न बा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तस्मात्स्मृत्येकदेशबाधोऽयं न समस्तस्मृतेर्\[१६९\]बाध इत्याह तस्मादिति
| | १०१ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१६९\] ति   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वेवं परित्यक्ताग्नीन्धनादिब्रह्मचारिधर्मः स्नातको जात इति स्नातको नित्यं शुचिः सुगन्धिः स्नानशीलः इति विधिप्राप्तं मध्वादिसेवनवद्धर्मजिज्ञासायां अविरोधि यत्स्नानं तदपि क्रियताम्\[१७०\]अत आह गुरुगेहेति. सकलब्रह्मचारिधर्मनिवृत्तौ हि स्नातकशब्दः प्रयुक्तः, नाग्नीन्धनादिकतिपयधर्मनिवृत्तौ. अतो यावद्गुरुगेह\[१७१\]निवृत्तिर्मध्वादिसेवासमुदायस्यांशो न समाप्यते, तावत्स्नातक एव न भवतीति न स्नानम्{१,५१} अस्नानादिनियमनिवृत्तिः पर्यवस्यति. स्नानं न प्राप्नोतीत्यर्थः. सकलब्रह्मचारिधर्मनिवृत्तिवाची स्नातकशब्द इति । । १०२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७०\] ं इत्याह   
\[१७१\] हाद्विनि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 व्याख्याय तदेव प्रयोगानुसारेणाह गुरुगेहादिति. यावद्धि गुरुगेहान्न निवर्तते न निष्क्रामति, तावत्स्नातको न कथ्यते. अतो न स्नातकधर्मं लभत इति. यद्येवं तर्हि मा स्नातु, दारपरिग्रहं किन्तु न करोति. उपात्तदारोऽपि\[१७२\]गुरौ निवसन्धर्मं जिज्ञासत एव,\[१७३\]अत आह
तदिति. गुरुगेहान्निष्क्रान्तस्य कृतमन्त्राद्युपेतस्नानस्य तत्र स्नानात्परो दारसङ्ग्रहो विहितः स्नातकः सदृशीं भार्यां विन्देत इति. तत्कथं अकृतस्नानस्य भवेदिति । । १०३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७२\] हि   
\[१७३\] वेत्यत   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र भाष्यं वेदं अधीत्य स्नायाद्गुरुकुलान्मा समावर्तिष्टेति. तदसङ्गतार्थं इव लक्ष्यते. कथं हि वेदं अधीत्य स्नायाद्गुरुकुलान्मा समावर्तिष्टेति. तद्विच्छिद्य योजयति व्याख्यायेति. पूर्वं हि न चेदं स्नानं अदृष्टार्थं इत्यादिना भाष्येण स्मृतिवाक्यं व्याख्याय पुनस्तदेव कीर्तितं अस्याः स्मृतेरयं अर्थ इत्युक्तं भवति । । १०४ । ।

नन्वानन्तर्याद्गुरुकुलान्मा समावर्तिष्टेत्यनेनैकग्रन्थोऽवगम्यते. किं तत्परित्यागे कारणम्\[१७४\]अत आह समावर्तिष्टेति. न ह्यानन्तर्यं एव सम्बन्धे कारणम्. अपि तर्हि, योग्यतापि. इह च विरोधादानन्तर्येऽप्यसम्बन्ध इति । । १०५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७४\] ं इत्यत   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अथापनीतं कथं व्याख्येयं अत आह अथशब्देनेति. पूर्वं हि गुरुकुलवासावसानबाधनार्थोऽथशब्द इति व्याख्यातं गुरुकुलान्मा{१,५२} समावर्तिष्ट कथं वेदवाक्यानि विचारयेदित्यादिना भाष्येण. न च तत्र हेतुरुक्त इति स्मृतिदृष्टार्थताप्रसङ्गेन मनसि विपरिवर्तमानोऽभिहितः. अथशब्दो ह्यानन्तर्यपरत्वेऽदृष्टार्थः स्यादिति तत्परिहाराय गुरुकुलान्मा समावर्तिष्टेत्येवंअपरो व्याख्या\[१७५\]यत इति. यद्वा गुरुकुलवासनिवृत्तिमात्रं बाध्यते न कृत्स्नस्मृत्यर्थ इति, तत्रायं हेतुरित्याह तन्मात्रस्येति । । १०६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७५\] ख्यात (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एतदेव विवृणोति स्मृतिप्राप्तं इति. इदानीं अधीते वेदेऽधीत्य स्नायादिति स्मृतिप्राप्तं मध्वादिसेवनं प्रतिषेधयन्सूत्रकारोऽदृष्टार्थोपदेशी स्यात्तेषां धर्मजिज्ञासायां अविरोधात्. न च तद्युक्तं इति । । १०७ । ।

यस्तु स्मृतेरविरोधं वदन्नेवं आह स्मृतिवशादनन्तरं स्नात्वा गुरुगेहं प्रविश्य धर्मो विचारयिष्यते तन्न कश्चिद्विरोधः स्यादिति, तं प्रत्याह
निवृत्येति. निर्गत्य हि पुनः प्रवेशोऽदृष्टार्थः स्यादिति. पूर्वं चेदं उद्भाष्यं एव परिचोद्यान्यथा परिहृतम्. इदानीं भाष्या\[१७६\]नुसारेणादृष्टार्थतया परिह्रियते इत्यपौनरुक्त्यं । । १०८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७६\] ष्यकारानु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु कथं प्रवेशोऽदृष्टार्थः स्यात्, तस्य हि विचारो दृष्टं एव प्रयोजनं अत आह निर्गम इति. कृतार्थस्य निर्गमो निस्सरणं दृष्टार्थं स्यात्. इतरथादृष्टार्थम्. अतो निर्गत्यप्रवेशोऽदृष्टार्थ इति वदता निवृत्तेरदृष्टार्थत्वं उक्तं भवति । । १०९ । ।

अतश्शब्दं इदानीं अनुसन्धत्ते अथेति. यदैवाथशब्देन दृष्टार्थम्{१,५३}आनन्तर्यं उपदिष्टं, तदैव क्रियामात्रानन्तर्यस्यादृष्टार्थत्वाद्वेदग्रहणं वेदार्थनिर्णये हेतुरित्युक्तम्\[१७७\]एवेति किं अतश्शब्देनेति । । ११० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७७\] क्तं भवतीति कि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

परिहरति योग्यत्वं इति. आनन्तर्योपदेशाद्वेदाध्ययनेन धर्मज्ञाने योग्यो भवतीति ज्ञायते, न तु तद्धेतुकैव\[१७८\]धर्मजिज्ञासेति । । १११ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७८\] का ध   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अतश्चैवंविधः पुरुषो धर्मज्ञाने\[१७९\]योग्य इत्येतावदेवाथशब्देनोक्तं स्यात्, न हेतुविशेष इत्याह लक्षणं इति. न च हेत्वन्तराभावात्पारिशेष्यसिद्धं अध्ययनं शक्यं वक्तुं इत्याह जिज्ञासाया इति । । ११२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१७९\] नयोग्यो भवति इ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

धर्मफलार्थित्वाचार्यकयशःप्रभृति जिज्ञासाया हेतुत्वेन सम्भवति. तद्धेतुत्वे च धर्मजिज्ञासायाः शूद्राधिकारो दोष इति परिहारान्तरं आह
अतश्शब्द इति. अथशब्दो ह्यानन्तर्यं उपदिशन्यद्वेदाध्ययनानन्तर्यं उपदिशतीत्युक्तं, तद्वक्ष्यमाणातश्शब्दप्रतिपाद्यहेतुत्वबलेन. इतरथा त्वर्थान्तरवचनोऽयं अथशब्दः सम्भाव्येतेति । । ११३ । ।

अन्यथा पौनरुक्त्यं आह स्नानबाधस्येति. यद्यप्यथशब्देन वेदाध्ययनं धर्मजिज्ञासाया हेतुरिति प्रतिपादितं, तथापि हेत्वन्तरवचनत्वादतश्शब्दो न पुनरुक्तः. स्नानबाधस्य हेतुत्वं अतश्शब्दो वदति.\[१८०\]स्नानबाधहेतुं आविष्करोति योग्यस्येति. अधीतवेदो हि{१,५४} नित्यनैमित्तिकानुष्ठानयोग्यो\[१८१\]जातो यद्य्\[१८२\]अविद्वत्तया नानुतिष्ठेत्, प्रत्यवेयात्. अतोऽधीतवेदत्वान्नावस्थातुं लभ्यते झटिति विद्वत्तायां यतितव्यं इति । । ११४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१८०\] दतीति (कःआ)   
\[१८१\] ग्यो भवति य (का)   
\[१८२\] द्यसाववि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र भाष्यं धर्मं जिज्ञासितुं इच्छेदिति. तत्र सन्धातुलिङ्तुमुनां इच्छार्थत्वात्पौनरुक्त्यं आशङ्क्य विषयभेदात्परिहरति सन्वाच्येति. सन्वाच्या तावदिच्छा आन्तरं समानपदोपात्तं ज्ञानं एव कर्म व्या\[१८३\]प्नोति. तत्कर्मिकेति यावत्. तावता च भागेन सैव गम्यते, न लिङादेरर्थो विध्यादिः.\[१८४\]इषिस्तु यद्यपीच्छावचनः, तथापी\[१८५\]च्छान्तरवचनत्वादपुनरुक्तः. तथा हि \[१८६\]सन्वा\[१८७\]च्येच्छाया बाह्यः पदान्तरोपात्तो वा धर्मः कर्म, ज्ञानेच्छा वा, धर्मज्ञानेच्छाद्वयं वा. कर्म\[१८८\]भेदप्रकटनं इच्छाभेदस्फुटीकरणार्थम्. लिङ्तुमुनोस्तु विधिसमानकर्तृकत्ववचनत्वात्स्पष्टो विषयभेद इत्यपुनरुक्ततेति. किं पुनरत्रासूत्रितद्वितीयेच्छोपादाने  
भाष्यकारस्य प्रयोजनं, धर्मं जिज्ञासेतेत्येवं हि वचनीयं अत आह
सूत्रितेच्छेति. एवं हि मन्यते यथा शिष्यो बालः प्रेषणायां अयोग्यत्वाद्धर्मज्ञाने प्रवर्तयितुं सूत्रकारेणाध्येषितो धर्मजिज्ञासेति वदता, तथा तद्गतिं अनुविदधानेन भाष्यकारेण सूत्रितेच्छा कथं निर्वर्त्येतेति द्वितीयेच्छा असूत्रितोक्ता. अत इच्छोपदेशेनापि कर्तव्यतोपदिष्टा भवेत्, तत्पूर्वभावित्वादिच्छायाः. न चेच्छा नेष्यते. बुभुक्षावत्. तथा हि एको बुभुक्षमाणो भुङ्क्ते. अन्यस्तु मन्दानलत्वादबुभुक्षुस्तां अपि कामयत एवेति । । ११५११७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१८३\] प्रा   
\[१८४\] दिरिति   
\[१८५\] विषयभेदादपि (कःआ)   
\[१८६\] तद्वाप्ये   
\[१८७\] त्तो धर्मो ज्ञा   
\[१८८\] र्म. इच्छाकभम\[?\] (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,५५} तत्र धर्मजिज्ञासासमासपदं विगृह्णता भाष्यकारेण धर्माय जिज्ञासा धर्मजिज्ञासा. सा हि तस्य ज्ञातुं इच्छेत्युक्तम्. तदाक्षिपति
प्रकृत्येति. यत्र हि तादर्थ्ये चतुर्थीसमासो भवति, तत्र प्रकृत्या विकृतिः समस्यमाना दृष्टा. यथा यूपाय\[१८९\]दारु यूपदार्विति. अप्रकृतिविकारयोस्तु न समासः यथा रन्धनाय स्थाली, अवहननायोलूखलं इति. तथा\[१९०\]प्रकृतिविकृतिग्रहणं कर्तव्यं इति\[१९१\]तादर्थ्यसमासे वार्त्तिककारेणोक्तम्. न च सामर्थ्यप्रदर्शनार्थं तत्. अतोऽप्रकृतिविकारयोरपि यत्र सामर्थ्यं तत्र समासो भवत्येव. अतो धर्मजिज्ञासापदेऽपि सामर्थ्यस्य विद्यमानत्वाद्युक्तस्तादर्थ्यसमास इति वचनीयम्. सामर्थ्यस्यैव प्रकृतिविकारभावं अन्तरेणानुपपत्तेः. विग्रहवाक्यार्थाभिधानशक्तिर्हि सामर्थ्यम्. न च यथा  
रन्धनाय स्थालीति श्रूयमाणा चतुर्थी बाह्यनिमित्त\[१९२\]भूताया अरन्धनप्रकृतेरपि स्थाल्यास्तादर्थ्यं अभिद्योतयति तथा\[१९३\]रन्धनस्थालीति समासः, मन्दत्वात्तादर्थ्यस्य. प्रकृतेरेव तु दार्वादेर्यूपादिविकृतिभावापत्तेर्व्यक्तं तादर्थ्यं इति यूपाय दार्विति विगृह्य कथितं यूपदारुसमासादपि सुज्ञानम्. अत एव समासविधौ तादर्थ्यग्रहणं प्रकृतिविकृतिगोचरं व्याख्यातं तत्रैव तादर्थ्यस्य स्प\[१९४\]ष्टत्वात्. आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१८९\] पदार्वादाविति   
\[१९०\] था तादर्थ्यसमासे प्र   
\[१९१\] ति वा   
\[१९२\] त्ताया (कःआ)   
\[१९३\] रन्धनायस्था (का)   
\[१९४\] स्फुटत्वा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 बाह्यस्य हि\[१९५\]निमित्तस्य तादर्थ्यं नैव तादृशं ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१९५\] च (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यादृशं प्रकृतेः स्पष्टं विकारं प्रति दृश्यते । ।

इति. तथा च नाप्रकृतिविकृत्योस्तादर्थ्यसमासो दृष्टचरः. अश्वधासादिषु षष्ठीसमासाश्रयणात्. वैयाकरणाख्यायां तु सत्यपि समासेऽलुग्विधानाद्विभक्तिः श्रूयते इति युक्तं एव वृत्तिविग्रहयोरैक्यार्थ्यं असत्यपि प्रकृतिविकृतिभावे. धर्मजिज्ञासापदसमासस्तु विवादास्पदीभूत एव. तस्मादसमासोऽयं । । ११८ । ।

{१,५६} एवं आक्षिप्य समादधाति सा हीति. नायं चतुर्थीसमासः. किन्तु अश्वधासादिवत्षष्ठीसमास एवायम्. तथा हि सा हि तस्य ज्ञातुं इच्छेति षष्ठ्यन्तेन तदा विगृह्णातीति. ननु धर्माय जिज्ञासेति विग्रहवचनं तत्कथं व्याख्येयं अत आह धर्मायेति. नेदं विग्रहवचनं, किन्तु षष्ठ्यर्थविशेषप्रदर्शनं इति । । ११९ । ।

 अथ चोदयति प्राप्नोतीति. तादर्थ्यरूपार्थविवक्षायां हि चतुर्थ्येव प्राप्नोति. सम्बन्धसामान्यविवक्षायां तु तादर्थ्यवचनं कथं इति
| | १२० | |

परिहरति सम्बन्धमात्रेति. सूत्रकारेण हि सम्बन्धसामान्यविवक्षाया धर्मजिज्ञासेति षष्ठीसमासः प्रयुक्तः. निर्विशेषसामान्यानुपपत्तेस्तु विशेषाकाङ्क्षायां भाष्यकारेणैव तस्य सामान्यस्य तादर्थ्यरूपविशेषनिष्ठता वर्ण्यते, तेनायं अपि न दोष इति । । १२१ । ।

अत्रापरं धर्मजिज्ञासास्वरूपप्रदर्शनार्थं कान्यस्य साधनानि कानि साधनाभासानीति भाष्यम्. तत्र साधनाभासपदं व्याचष्टे साधनाभासतेति. पूर्वपक्षस्यार्थो धर्मस्य साधनाभासं इति. कथं पुनः पूर्वपक्षस्यार्थः साधनाभासः, अत आह अन्यसाधनम् इति. अन्यस्य हि साधनं अन्यस्य साधनवदवभासमानं साधनाभासं भवतीति । । १२२ । ।

एतदेवाभिव्यनक्ति क्रत्वर्थं इति. क्रत्वर्थं हि पर्णमय्यादि{१,५७}पुरुषार्थस्यापापश्लोकश्रवणादेरुच्यमानं साधनाभासं भवति. पुरुषार्थं च गोदोहनादि क्रतोरुच्यमानं तदाभासं भवतीति. अत्र भाष्यकारेण को धर्मः कथंलक्षणः इति चोदनासूत्रेण व्याख्यातं इत्युक्त्वा कान्यस्य साधनानीत्यादि शेषलक्षणेन व्याख्यातं इत्युक्तम्. तदयुक्तं इव दृश्यते, शेषलक्षणशब्दो हि तृतीयाध्याये प्रसिद्धः. न च तत्र साधनादि सर्वं व्याख्यायते, अतः कथं इत्याशङ्क्याह शेषलक्षणेति. नायं तृतीयाध्यायविवक्षया  
शेषलक्षणशब्दः प्रयुक्तः, किन्तु परिशिष्टसकलशास्त्रविवक्षया. अत एवैकवचनं इति । । १२३ । ।

 अत्र भाष्यकारेण शास्त्रारम्भं आक्षिपतोक्तं धर्मः प्रसिद्धोऽप्रसिद्धो वा स्यात्. यदि प्रसिद्धः, न जिज्ञास्यः. अथाप्रसिद्धः, नतरां इति. तत्राभाववचनत्वान्नञः कोऽयं आतिशायनिकः प्रत्ययः. न हि निषेधस्य स्वगतो विशेषः कश्चिदस्तीत्याशङ्क्याह प्रसिद्ध इति. सत्यम्. नाभावस्य स्वगतो विशेषः, तथापि निषेध्यतन्त्रत्वाद्निषेधस्य तदतिशयात्सोऽप्यतिशेते इति. तदिह प्रसिद्धे ज्ञानेच्छामात्रस्यैवाभावः, न ज्ञानस्य अप्रसिद्धे तु न ज्ञानं न चेच्छेति द्वयनिषेधादतिशयो युक्तः. अशक्यत्वान्नेष्यते न ज्ञायते चेत्यर्थ इति । । १२४ । ।

अत्र परिहारभाष्यं धर्मं प्रति विप्रतिपन्ना बहुविदः. स हि निःश्रेयसेन पुरुषं संयुनक्तीति, तद्व्याचष्टे जिज्ञास्य इति. सन्दिग्धस्य हि प्रयोजनवतो निर्णयाय मतिमन्तो यतन्ते. तथा च धर्मः. तस्मादयं अपि जिज्ञास्यत इति । । १२५ । ।

कीदृशः पुनर्धर्मे संशयः किन्निमित्तो वा, अत आह स्वरूपादिष्विति. पूर्वं तावद्धर्मस्य स्वरूपादिषु मध्ये प्रमाणस्वरूपाभ्यां द्वेधा{१,५८} विप्रतिपद्यते. विप्रतिपत्तिः क्रियते इति भावे\[१९६\]प्रत्ययः. वादिविप्रतिपत्तिश्च संशये निमित्तं इति नैयायिकाः. तस्मादेष संशयो भवति किं खलु धर्मे प्रमाणं, किंस्विद्योगिप्रत्यक्षं उत चोदनेति. प्रमाणसंशयादेव तु स्वरूपसंशयः, किं यागादिर्धर्म\[१९७\]उत चैत्यवन्दनादीति. तदत्राद्यस्याध्यायस्य प्रथमपादे निर्णयः कार्य इत्याह
पादेनेति. अत्र हि सम्भावितेतरप्रमाणनिषेधेन  
सम्भाविताप्रामाण्यनिषे\[१९८\]धेन च प्रामाण्यं उपपादयिष्यते. तदुपपादनाच्च स्वरूपोपपादनं अपि कृतं भवति. त्रिपाद्यां तु कथंलक्षण इत्यमुना प्रतिज्ञातः प्रमाणप्रकारो निरूप्यते. प्रामाण्यं त्विहैवोपपादितम्. अत एव पादावसाने इति प्रमाणत्वं इदं प्रसिद्धं इति वदति. अर्थवादाधिकरणे च सिद्धप्रमाण\[१९९\]भावस्य इति, प्रकारस्य तु तद्वतः प्रमाणादनतिभेदात्कृत्स्नोऽध्यायः प्रमाणलक्षणं इत्याख्यायते इति । । १२६
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[१९६\] रूपम्. वा   
\[१९७\] आहोस्वित्चै   
\[१९८\] राकरणेन   
\[१९९\] णस्येति   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवमाद्यपादप्रयोजनमुक्त्वोपरितनतन्त्रप्रयोजनं आह स्थित इति द्वयेन. अज्ञानां एकमार्ग\[२००\]दृश्वनां चासंशयाद्बहुविदां वाक्यार्थनिर्णये संशयान्न मतिरुपजायते. प्रथमं तावद्विध्यर्थवादमन्त्रनाम्नां अर्थे प्रयोजने संशयः स्तुत्याद्युपयोगप्र\[२०१\]तिपादनेनार्थवादाधिकरणाद्यैरपनेष्यते. पुनश्च द्वितीये यजति ददाति जुहोतीत्यादिनां चार्थभेदाभावाद्भेदसंशयः शब्दान्तराधिकरणादिभिरित्येषा दिक्. अतः सन्दिग्धप्रयोजनवत्त्वात्\[२०२\]परं अपि शास्त्रं प्रणेतव्यं इति । । १२८
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२००\] र्गिणां चा   
\[२०१\] प्रदर्शनेना   
\[२०२\] त्वादप (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इत्युपाध्यायसुचरितमिश्रकृतौ काशिकाटीकायां

प्रथमसूत्रं समाप्तं ।

।०२चोदनासूत्र

{१,५९} चोदनालक्षणोऽर्थो धर्मः इति शास्त्रारम्भसूत्रम्. तद्व्याचष्टे धर्म इति. अयं अभिप्रायः प्रथमसूत्रे हि विशेष\[२०३\]धर्मजिज्ञासा प्रतिज्ञाता, तदभिप्रायेण को धर्म इति पृष्टम्. विशेषश्च प्रमाणविशेषात्सिध्यति. पाषण्डागमे हि प्रमाणे चैत्यवन्दनादयः क्रियाविशेषा धर्मा भवन्ति. वेदागमे तु यागादयः. तदिह सामान्यतः सिद्धधर्मोद्देशेन प्रमाणविशेषश्चोदना विधीयते. ततश्च धर्मविशेषसिद्धिः. यस्तु सामान्यात्मा धर्मस्य प्रीतिसाधनत्वं, सोऽविवादसिद्ध एव सर्ववादिनाम्. न हीह केचिद्विवदन्ते यः प्रीतिसाधनं धर्म इति. तथा च नृगुणवादिनो यतोऽभ्युदयनिः  
श्रेयससिद्धिः स धर्मः इत्याहुः. शुभा चित्तवासनेति सौगताः. पुण्याः पुद्गला इत्यार्हताः. सर्वे चैते प्रीतिसाधनतयैव तैर्धर्मा इष्यन्ते. अत एव चास्यां वचनव्यक्तावर्थशब्दोऽनुवाद इति वक्ष्यति लभ्यतेऽर्थानुवादेन इति. एषैव चात्र वचनव्यक्तिर्वार्त्तिककारस्याभिमता. इतरथा अर्थशब्दस्य विध्यनुवादयोरसम्भवः इति वक्ष्यति.\[२०४\]ननु च स्वरूपविशेषेऽपेक्षिते प्रमाणविशेष\[२०५\]विधानं असङ्गतम्, अत आह स्वरूपादेर् इति. धर्मपदार्थस्येदं प्रमाणं इत्युक्ते प्रमाणाधीनत्वात्प्रमेयसिद्धेरर्थादिदं उक्तं भवति यच्चोदनाप्रवेदितं तद्धर्मस्वरूपं इति. आदिशब्देन तदाभासं उपादत्त इति. यस्तु  
विवक्षिततिरोधानमुक्तं इति मन्यते, तं प्रत्याह स्वरूपं इति. सामान्यतः सिद्धधर्मस्य स्वरूपविशेष इह सूत्र्यते इति । । १ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२०३\] षजि (का)   
\[२०४\] तीति   
\[२०५\] षाभिधान (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वेवं अन्यतरविधावन्यतरस्याश्रौतत्वात्को धर्मः कथंलक्षण इत्येकेनैव सूत्रेण व्याख्यातं इति भाष्यं नोपपद्यते, अत आह द्वयं इति. एकत्र श्रुत्युपात्ते अपरं अर्थाद्व्याख्यातं भवतीति{१,६०} प्रमाणविधावर्थात्स्वरूपसिद्धिरुक्ता. स्वरूपविधावपि प्रमाणं अर्थात्सिध्यतीत्याह स्वरूप इति. यश्चोदनालक्षणः स धर्म इत्युक्तेऽर्थाच्चोदना धर्मे प्रमाणं इत्युक्तं भवति. न ह्यप्रमाणकं वस्तु स्वरूपक्ल्\[२०६\]प्त्यै प्रभवतीति । । २ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२०६\] सिद्ध्यै प्र   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र भाष्यकारेण चोदनेति क्रियायाः प्रवर्तकं वचनम्\[२०७\]इति चोदनापदार्थो व्याख्यातः. तदयुक्तं, प्रवर्तकस्य चोदनात्वात्प्रत्ययस्य लिङादेस्तत्त्वादत आह किं आदीति. अयं अभिप्रायः सत्यं प्रत्ययमात्रस्य प्रवर्तनात्मको विधिरर्थः. न तु तावन्मात्रस्य प्रवर्तकत्वं, स्वव्यापरे हि पुरुषः कर्तृत्वेन नियुज्यते. अंशत्रयात्मिका च भावना तद्व्यापारः. अतः समानप्रत्ययोपादानश्रुतिबलप्रतिलब्धभावनापरिरम्भो विधिरातदीयनिखिलविशेष\[२०८\]णलाभाद्न नरं प्रवर्तयितुं उत्सहते. सकलतद्विशेषणलाभश्च नर्ते वाक्यात्सिध्यतीति युक्तमुक्तं प्रवर्तकं वाक्यं चोदनेति.\[२०९\]एवं  
चावयवार्थः किं इति साध्याकाङ्क्षां निर्दिश्यादिशब्देन साधनेतिकर्तव्यताकाङ्क्षे निर्दिशति. एतदुक्तं भवति किं केन कथं इत्यनेनात्मनापेक्षितैः साध्यादिभिः पूर्णः प्रत्ययः प्रवृत्तिपर्यन्ते विधौ समर्थः, तद्रहितस्य भावस्यानुष्ठानायोग्यत्वात्. तत्पूरणं चेदं अनेनेत्थं कुर्यादिति वाक्यादिति वाक्यं एव चोदनेति । । ३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२०७\] ं आहुरिति   
\[२०८\] षसम्पदो न (का)   
\[२०९\] ष चा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र भाष्यकारेण चोदनायास्तदितरेषां च प्रमाणानां धर्मे प्रामाण्या\[२१०\]प्रामाण्यप्रदर्शनार्थं उक्तं चोदना हि भूतं इत्यादि. तदयुक्तं, सूत्रकारेण सदौत्पत्तिकसूत्राभ्यां वक्ष्यमाणत्वाद्भाष्यकारस्यापि तत्रैव तद्विवरणं उचितम्.\[२११\]अतः किं अत्राक्षेत्रे क्लेशेनात आह चोदनेति. अयं अभिप्रायः चोदनालक्षण इति समासपदम्. समासश्च सति सामर्थ्ये भवति. विशेषणविशेष्यार्थवचनं च पदानां सामर्थ्यम्. न च व्यवच्छेदादृते{१,६१}पदानां विशेषणविशेष्यभावः. अतश्चोदनालक्षणत्वयोरितरेतरव्यवच्छेदात्चोदनैव प्रमाणं, प्रमाणम्  
एव चोदनेत्यवधारणद्वयं अत्र विवक्षितम्. तच्चोपपत्तिसाकाङ्क्षं इति मीमांसागोत्रानुसारी भाष्यकारोऽनुपपत्तिकार्यं वचनं क्षणं अप्यक्ष\[२१२\]ममाणः प्रतिज्ञासूत्र एव सम्भावनाप्रसिद्ध्यर्थं अवधारणद्वये युक्तिलेशं अस्पृशदिति । । ४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२१०\] ण्यप्र   
\[२११\] त (कःआ)   
\[२१२\] सहमानः प्र   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तत्र प्रमाणं एतेत्यवधारणायां तावद्युक्तिलेशं आह सम्भाव्यत इति. एवंविधेष्वतीन्द्रियेष्वप्यर्थेषु शब्दस्य प्रामाण्यं सम्भाव्यते. अतः प्रतिज्ञायां सम्भावितं प्रामाण्यं हेतुनोपपादयिष्यत इति. चोदनैवेत्यवधारणे युक्तिलेशं दर्शयति इन्द्रियादेरिति. वक्ष्यति हि सत्सूत्रेणेन्द्रियादेरसामर्थ्यं तदनागतावेक्षणेन\[२१३\]भाष्यकृतेह कथितं इति । । ५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२१३\] न क   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

कथं पुनः शब्दस्य प्रामाण्यं सम्भाव्यते, अत आह अत्यन्तेति. अर्थगोचरज्ञानजननशक्तिर्हि प्रमाणानां\[२१४\]प्रामाण्यम्. सा चैवं नाम शब्दानां व्यापिनी यदत्यन्तासत्यपि गगनकुसुमसंसर्गादौ धियं उपजनयतीति युक्ता तेषु प्रामाण्यसम्भावनेति. नन्वेवं तद्वदेवाप्रमाण्यं आपद्यत इति प्रामाण्यं साधयतोऽप्रामाण्यं आपतितम्, अत आह तेनेति. अयं अभिप्रायः
उत्सर्गो हि ज्ञानजननेन\[२१५\]प्रामाण्यम्. तत्पौरुषेयेषु शब्देषु वन्ध्यासुतो यातीत्यादिषु. तद्दोषादपोद्येतापि. अपौरुषेये तु\[२१६\]शब्दे पुन्दोषाभावात्स्वयमदुष्टत्वाच्च प्रमाणतैवानपोदिता सेत्स्यातीति । । ६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२१४\] प्रमाणत्वं सा (कःआ)   
\[२१५\] ने प्रा   
\[२१६\] तु पु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र चोदना हि भूतं इत्यादिभाष्ये\[२१७\]चोदनापदेन शब्दमात्रं विवक्षितं इत्याह चोदनेति. कारणं आह न हीति. विधायको हि{१,६२}शब्दो मुख्यश्चोदनापदार्थः. न चासौ भूतादिविषयः सम्भवतीति शब्दसामान्यं लक्षयतीति । । ७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२१७\] ष्यं तदिह चो (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इतश्चैतदेवं इत्याह इन्द्रियेति. समानजातीययोरेव स्पर्धार्हत्वात्शब्दमात्रं एव प्रत्यक्षादिसामान्येन स्पर्धां अर्हति, न तद्विशेषः. भवति हि सम्प्रधारणा किं लौहमानीयतां उत दारवं इति. न तु किं लौहं उत खादिरं इति । । ८ । ।

 अत्र भाष्यकारेण लक्ष्यते येन तल्लक्षणं इति लक्षणपदार्थो विवृतः. तदिदं निमित्ताभिप्रायं प्रमाणाभिप्रायं वेत्याह निमित्तमात्रं इति. प्रमाणं वेत्यत्रापि पक्षे शिष्यबुद्धिप्रथिम्ने प्रमाणविकल्पानाह
प्रमाणं वेति. प्रमाणं वेत्यत्रापि पक्ष इत्यर्थः. प्रमाणं हि कारकविशेषः. विवक्षातश्च कारकप्रवृत्तिः. अतो यदेव शब्दादीनां वाक्यार्थज्ञा\[२१८\]नावसानानां मध्ये प्रकृष्टसाधक\[२१९\]तया विवक्ष्यते तत्प्रमाणं इति. प्रमाणप्रसङ्गेन फलं अपि दर्शयति पूर्वेषाम् इति. शब्दादीनां  
प्रामाण्ये वाक्यार्थज्ञानं फलम्. आन्तरालिकं तु करणव्यापारतया प्रतिपादयितव्यम्. वाक्यार्थज्ञाने तु प्रमाणे हानादिबुद्धिः फलं इति विवेचनीयं इति । । १० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२१८\] ज्ञानानां (कःआ)   
\[२१९\] न   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु प्रमाणपक्षे ज्ञानं अपि लक्षणपदार्थः. तद्धि प्रमाणम्.\[२२०\]अतः कथं शब्दविशेषवाचिना चोदनापदेन सामानाधिकरण्यं अत आह ज्ञान {१,६३}इति. अस्यार्थः न\[२२१\]तावद्ज्ञानं एव प्रमाणं इति नियमः. विवक्षावशेन हि शब्दादीनां प्रामाण्यं उक्तं एव. अपि च यदि ज्ञानं एव प्रमाणं तद्विवक्षया च लक्षणशब्दः प्रयुक्तः, तथापि चोदनाशब्देन तद्गोचरं ज्ञानं तत्कार्यं लक्ष्यते यदि तद्विवक्षया लक्षणशब्दप्रयोगः. अथ तु पदार्थज्ञानादिविवक्षया, तदा शब्दकार्यस्य\[२२२\]ज्ञानस्य यदपरं\[२२३\]कार्यं  
पदार्थज्ञानादि तच्चोदनापदेन लक्ष्यते. अस्ति हि कार्यकार्यस्यापि परम्परया सम्बन्धो लक्षणाबीजं इति । । ११ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[२२०\] णं तत्क (का)   
\[२२१\] नावश्यज्ञा   
\[२२२\] स्य य   
\[२२३\] परं प   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

निमित्तार्थे तु लक्षणपदे शब्दे च प्रमाणे मुख्यार्थयोरेव द्वयोरपि सामानाधिकरण्यं इत्याह निमित्तेति । । १२ । ।

अत्र चोदनैवेत्यवधारणे धर्मस्येन्द्रियादिगोचरत्वं अपाकृतम्. तदयुक्तं, द्रव्यादिर्हि धर्मः. स चैन्द्रियिक एवेति प्रत्यक्षसूत्रे वक्ष्यते, अत आह द्रव्येति. अयं अर्थः सत्यं द्रव्यादयो धर्माः. न तु स्वरूपेण किन्तु श्रेयस्साधन\[२२४\]तारूपेण. अतो न तदैन्द्रियिकं इति न धर्मस्येन्द्रियगोचरत्वापत्तिः. आदिशब्देनाकृतेरुपादानं इति । । १३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२२४\] नरू  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

केन तर्हि रूपेणामी धर्माः यद्वेदवेद्यं इति, तद्दर्शयति श्रेय इति त्वमन्तेन. श्रेयस्साधन\[२२५\]शक्त्यात्मना हि द्रव्यादयो धर्माः. न तद्रूपं अमीषां वेदादृते शक्यतेऽवगन्तुम्. न हि गोदोहनेन पशुकामस्य प्रणयेतित्यादिश्रुतिं अन्तरेण गोदोहनादयः श्रेयस्साधना इति प्रमाणान्तरं प्रक्रमत इति. प्रकृतं अनैन्द्रियिकत्वं धर्मस्योपसंहरति तस्मादिति । । १४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२२५\] नत्वात्म (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,६७} अत्र भाष्यकारेण नान्यत्किञ् च नेन्द्रियं इतीन्द्रियमात्रं अशक्तं धर्म इत्युक्तम्. न चैतावता चोदनैवेत्यवधारणोपपत्तिः. अनुमानादिशाक्तिप्रसक्तेरनिवारितत्वात्, अत आह प्रदर्शनार्थं इति. यथा हि सूत्रकारेण सर्वप्रमाणानिमित्तत्वे विवक्षिते तत्प्रत्यक्षं अनिमित्तं इति प्रत्यक्षमात्रस्यानिमित्तत्वं उक्तं, तथा तच्छीलं अनुविदधानेन भाष्यका\[२२६\]रेण प्रदर्शनार्थं इन्द्रियमात्राशक्तिरुपवर्णितेति. नान्यत्किञ्चेति वा प्रमाणसामान्यनिराकरणाय भाष्यं छेत्तव्यं इत्याह
नान्यदिति. कथं पूर्वस्माद्विच्छिन्नं नेन्द्रियं इति व्याख्येयं अत आह
तदिति. इन्द्रियपूर्वकं हि सर्वम्\[२२७\]इतरदिन्द्रियाशक्तावशक्तं इति भावः. नान्यदिति वा सर्वार्थं  
छित्त्वा किञ्चेति हेतुं पृष्ट्वा नेन्द्रियं इति पूर्ववद्धेतुतया वक्तव्यं इत्याह किञ्चेति । । १६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२२६\] कृता प्र   
\[२२७\] ं इन्द्रि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वनुमानं एवञ्जातीयकेषु समर्थम्, अनुमीयते खल्वङ्गारेभ्यो भूतोऽग्नीन्धनसंयोगः. तथाचेन्धनाग्निसंयोगाद्भविष्यदङ्गारावगमः. विप्रकृष्टश्च धूमादग्निः. कुड्यादिव्यवहितश्च स्वरेण पुत्रः. गन्धाच्च सूक्ष्मद्रव्यावगमः. अतः कथं सर्वनिषेधसिद्धिरत आह यद्यपीति द्वयेन. सत्यं भूतादावनुमानं समर्थं, न तु तद्विना सम्बन्धबोधं उभवति. सम्बन्धश्च\[२२८\] क्वचित्सामान्यतोऽवगम्यते, यथाग्निसामान्येन धूमसामान्यस्य.\[६५\]क्वचिद्विशेषतः, यथा रोहिणीकृत्तिकयोः. न च द्विधापि किञ्चिल्लिङ्गं नित्यातीन्द्रियेण धर्मेण सम्बद्धम्  
उपलब्धं, येनानुमानं भवेदिति । । १८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२२८\] न्धबोधश्च (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र चोदयति नन्व् इति. शब्दोऽपि नागृहीतसम्बन्धः  
प्रतिपादकः, बालानां अनवगतेः. अतः कथं शब्दमयी चोदना धर्मे प्रमाणं भविष्यतीति. परिहरति पदं इति. ततः किं अत आह न त्विति. \[२२९\]कस्तर्ह्यसौ अत आह वाक्यार्थ इति । । १९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२२९\] कोऽसौ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु च न वाक्यं अपि सकलवर्णपदोपसंहारातिक्र\[२३०\]मेण किञ्चिदतीन्द्रियं तत्त्वम्, अपि तर्हि संहत्यार्थं अभिदधति पदान्येव. अतः कथं अगृहीतसम्बन्धं वाक्यं वाक्यार्थस्य वाचकं भविष्यतीति, अत आह वाक्यस्येति. स्यादयं दोषो यदि वाक्यं वाचकं इत्यभ्युपेयते, न त्वेतदेवं इति. कुतस्तर्हि वाक्यार्थावगतिः, अत आह पदार्थानां इति. ते वा कथं अगृहीतसम्बन्धास्तं गमयिष्यन्ति. न ह्यन्यस्य दर्शनेऽन्यकल्पना युक्ता, अतिप्रसङ्गात्. अन्यं अपि तत्प्रतिबद्धं\[२३१\]विद्वानन्यं अनुमिनोति इति प्रतिबन्धबलादुचितं अत आह सम्बन्धेति. सम्बन्धदर्शननिरपेक्षाणां एव पदार्थानां वाक्यार्थे ज्ञातव्ये तद्भावभावेन  
तद्भूताधिकरणे हेतुत्वं उपपादयिष्यत इति । । २० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२३०\] रेकेण   
\[२३१\] न्धं वि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्रापरं भाष्यं, नन्वतथाभूतं अप्यर्थं ब्रूयाच्चोदना, यथा यत्किञ्चन लौकिकं वचनं नद्यास्तीरे फलानि सन्तीत्येवमादि. तदयुक्तम्. कथं हि यादृशतादृश\[२३२\]रथ्यापुरुषवाक्यं उपमानं चोदनायाः. अपौरुषेयी हि सा. पुरुषाश्रया हि शब्दे दोषाशङ्का. अतः कथं अतथाभावशङ्का.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२३२\] शानुगुणर (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र केचिदाहुः शब्दशक्तिनिरूपणद्वारेण प्रतिज्ञाक्षेपार्थं इदं भाष्यम्. अत्र किल चोदनासूत्रेण कार्यरूपो वेदार्थ इति प्रतिज्ञातं\[६६\]तदनेनाक्षिप्यते. अर्थासंस्पर्शिनि हि शब्दे केयं अर्थविशेषप्रतिज्ञा चोदनानाम्. सर्वे शब्दाः खलु न स्वभावतोऽर्थं स्पृशन्ति. यदेव हि यादृशं एकदैकेन प्रयुक्तं वाक्यं अर्थवदासीत्, तदेव हि तादृशं अपगतसकलकलाध्मातादिदोषं अन्यदा भवति वितथम्. न चैतदवैलक्षण्ये युक्तम्. यदाहुः लक्षणयुक्तस्य बाधासम्भवे तल्लक्षणं एव बाधितं भवतीति. न चार्थवतां\[२३३\]प्रत्यक्षादीनां एष धर्मो दृश्यते. न हि तिमिरादिदोषरहितं  
चक्षुः सम्यगसम्यक्च ज्ञानं जनयतीति दृष्टपूर्वम्. अपि च स्वाभाविकेऽर्थसम्बन्धे कथं असत्यर्थे ज्ञानं जनयति.\[२३४\]तथा हि बाधितोऽपि संसर्गः शतकृत्वः शब्दादवगम्यते अङ्गुल्यग्रे हस्तियूथशतं इति. न चेदं अन्यत्र दृष्टम्. न हि चक्षुषा शुक्तौ रजतं इति वेदितायां नेदं रजतं इति बाधकोदये चक्षुरेव पुनारजतं इति बोधयति. शब्द एव तु निरङ्कुशः स्वगोचरं अन्यगोचरं वा प्रमाणान्तरेण बाधितं अपि बोधयतीति. नूनं असमीक्षितपारमार्थिकार्थसद्भावो बोधयन्नप्यर्थं अनर्थक इति\[२३५\]प्रतिजानीमहे. तदिदं उक्तं अर्था\[२३६\]संस्पर्शि यत्प्रमाणं तस्य बाधकोत्पत्तौ सत्यां  
न पुनः प्रतिपक्षविज्ञानं तन्निमित्तं एवोपलभ्यते. शब्दे पुनः स्पष्टेऽपि बाधकज्ञाने पुनः शब्दनिमित्तं एव प्रतिपक्षविज्ञानं उदेति अङ्गुल्यग्रे हस्तियूथशतं इति. कथं तर्हि शब्दादर्थावगतिः, सामयिकीति वदन्ति. यदाहुः 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२३३\] ता   
\[२३४\] तीति बा (कःआ)   
\[२३५\] ति जा   
\[२३६\] र्थ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अना\[२३७\]गमश्च सोऽभ्यासः समयः कैश्चिदिष्यते ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२३७\] भ्या (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अभ्यासात्प्रतिभाहेतुः सर्वशब्दः समासतः । ।

इति. इमं चाक्षेपं अपनेतुं इदं भाष्यं विप्रतिषिद्धं इदं अभिधीयते ब्रवीति च वितथं च इत्यादि. तस्य चायं अर्थः अर्थं अवबोधयति अर्थासंस्पर्शि चेति चित्रम्. न हि प्रत्याय्यप्रत्यायकभावादन्यः शब्दार्थयोरस्ति सम्बन्धः. स चेदं अर्थं अवबोधयति, कथं अर्थासंस्पर्शी स्यात्. स्यादेतत्. बाधकज्ञानसमधिगम्यं अर्थासंस्पर्शित्वम्. उक्तं चेदं सत्यपि बाधकज्ञाने लौकिकेषु वाक्येषु शब्दादेव ज्ञानं उत्पद्यते अङ्गुल्यादिवाक्येभ्य इति. मैवम्. अनभिज्ञो भवान्बाध्यबाधकभावस्य. अङ्गुल्यग्रे हस्तियूथशतं इति प्रमाणान्तरदर्शनं अत्र बाधितं, न पुनर्हस्तियूथशतं इति. प्रमाणान्तरदृष्टं\[६७\]ह्य्  
अर्थं परस्मै प्रतिपादयितुं पुरुषाः प्रयुञ्जते वाक्यानि. ततश्च प्रमाणान्तरेणायं अनेन दृष्ट इत्येतावच्च शब्दादवगम्यते. अतोऽत्र प्रमाणान्तरेण तस्यार्थस्य यद्दर्शनं तदेव बाधितं भवति. हस्तियूथे तु शब्दो न प्रमाणं इति तच्छब्दादप्रसक्तं एवेति न तद्बाध्यते. कथं तर्हि हस्तियूथसंसर्गावगमः. पदानां सन्निधानदोषात्पदार्थविवेकाग्रहणनिबन्धनोऽयं भ्रमः. न पुनराभिधानिकः \[?\]संसर्गः. योग्यता हि\[२३८\]निबन्धनं अन्विताभिधानेऽभिहितान्वये वा. न चाङ्गुल्यग्रस्य करिधारणयोग्यता सम्भवति. तस्मान्नार्थासंस्पर्शी शब्द इति सूक्तं अर्थविशेषप्रतिज्ञानं चोदनालक्षणो  
ऽर्थो धर्म इति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२३८\] हि तन्निब (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 इमौ त्वाक्षेपपरिहारौ न मृष्यामहे. तत्र यत्तावदुक्तं कार्यरूपो वेदार्थ इति चोदनासूत्रेण प्रतिज्ञातं इति, तदयुक्तं, भाष्यविरोधात्. भाष्यकारो हि को धर्मः कथंलक्षण इत्येकेनैव सूत्रेण\[२३९\]व्याख्यातं इत्युक्त्वा सूत्रं अवतारयति. तत्प्रमाणस्वरूपयोरेकं श्रौतं अन्यदार्थं इत्येव वक्तुं युक्तम्. उक्तं च तद्वार्त्तिककृता कार्यार्थताप्रतिज्ञानं पुनरशाबरं अजैमिनीयं चेति. न हि चोदनासूत्रे तादृशः पदार्थानां अन्वयो दृश्यते. न च पदार्थान्वयनिरपेक्षो वाक्यार्थो युक्तः. कथं च प्रमाण\[२४०\]लक्षणे कार्यार्थताप्रतिज्ञानं सङ्गच्छते. ननु च प्रामाण्यं एव कार्यार्थतां  
विना न सम्भवतीति प्रमाणलक्षणानुगुणैव कार्यार्थताप्रतिज्ञा. न ह्यकार्यार्थं वचः प्रामाण्यं अर्हति. अनपेक्षालक्षणं हि तत्. न च सिद्धार्थं वचनं अनपेक्षं भवति. तस्य हि साधकबाधकयोरन्यतरोपनिपातः सम्भवति. तत्र साधकसम्भवेऽनुवादत्वम्, इतरत्र बाधितविषयत्वादप्रमाणत्वम्. अत एव चापौरुषेयत्वं अपि वेदवाक्यानाम्. प्रमाणान्तरप्रतिपन्नविषयता हि पौरुषेयता, न पुनः पदवर्णादिकार्यता. न चातीन्द्रियं अर्थं पुरुषाः शक्नुवन्त्यवगन्तुम्. अतः कथं अतीन्द्रियार्थान्शब्दान्निबन्धीयुरिति प्रयोजनवदर्थविशेषप्रतिज्ञानं इति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[२३९\] ण वक्ष्यत इत्यु   
\[२४०\] णज्ञानल (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र वदामः यत्तावत्सिद्धार्थत्वादनुवादत्वं इति, तदयुक्तम्. यदि प्रमाणान्तरसिद्धोऽयं अर्थ इति सिद्धं अर्थं बोधयति, भवतु तत्सापेक्षत्वादप्रमाणम्. भूतार्थं अपि तु यद्ज्ञानान्तरागोचरतया स्वगोचरम्{१,६८}अवगमयति, न तत्सापेक्षम्. अथ मतं परिनिष्पन्नविषयाणि खलु प्रत्यक्षादीनि, तानि तादृशविषयविशेषे सम्भवन्तीति प्रमाणं अनुवादीकुर्वन्ति इति. तन्न. न हि प्रमाणान्तरसम्भावनया प्रमाणं अनुवादो भवति, अतिप्रसङ्गात्. दूरस्थो हि वह्निरनुमानादवगतः शक्य आसीदता प्रत्यक्षयितुं इति न तस्यानुवादत्वं आपद्यते. यत्तु बाधितविषयत्वादप्रमाणत्वं इति, तदस्तु यदा\[२४१\]तु नैतदेवं इति विपर्ययः. अबाधितार्थं तु सिद्धार्थगोचरम्  
अपि किं अप्रमाणं भविष्यति. तदपि बाधकसम्भावनयाप्रमाणं इति चेद्, अस्तु तावत्पौरुषेयेषु. अपौरुषेयं तु सिद्धार्थं अपि कथं बाध्यतया सम्भाव्येत. न ह्यदुष्टकारणजं ज्ञानं बाध्यते. शब्दे च न स्वाभाविका दोषाः. पुरुषो ह्ययथार्थज्ञानानुरोधेन शब्दं दूषयति. ननु सिद्धार्थं अपौरुषेयं इत्येवं दुर्भणं इत्युक्तम्. किं इदानीं अतीन्द्रियार्थत्वं अपौरुषेयत्वम्. हन्तैवं सुरभि गगनकुसुमं इत्यपि वाक्यं अपौरुषेयं आपद्येत. तस्यापि न केनचिदिन्द्रियेणार्थोऽवगम्यते. स्यादेतत्. असदर्थं एवेदं वाक्यं, सदर्थं चातीन्द्रियार्थम्  
अपौरुषेयं इति. वैदिकं वाक्यं कार्यार्थं कथं सदर्थं, तस्यापि न प्रमाणान्तरेणार्थोऽनुभूयते. मानुभावि. न तु प्रतिक्षिप्यते, शब्दादवगम्यते च. गगनकुसुमवाक्यं तु प्रमाणान्तरप्रतिक्षिप्तार्थं एव, नास्तीति हि तदर्थं अवगमयति. केन पुनः प्रमाणान्तरेणास्यार्थः प्रतिक्षिप्यते. न तावद्भावप्रमाणैः, भावविषयत्वेनाभावानवभासनात्. अभावस्तु प्रमाणं अनभिमतं एव भवताम्. नन्वस्ति तावद्नास्तीति ज्ञानं तत्प्रतिक्षेप्स्यति. तद्भोः किं प्रमाणं अप्रमाणं वा. नाप्रमाणं प्रतिक्षेपायालम्. प्रमाणत्वे च षष्ठप्रमाणापत्तिः.  
ननु च गगनकुसुमं अस्ति नास्तीति च व्याहन्यते. अतो व्याघाताद्गगनकुसुमवाक्यं असदर्थम्. किं अत्र व्याहन्यते. सदसत्त्वं हि वस्तुनः सिद्धस्य परस्परविरुद्धं अवगम्यमानं व्याघातसंविदं उपजनयति. न चेह परस्परविरुद्धसदसत्त्वावगमः, निस्स्वभावत्वादभावस्य भवत्सिद्धान्ते. नन्वस्ति तावन्नास्तीति शब्दप्रयोगः. मा भूज्ज्ञानं अतः स नभस्सुमनस्सत्तां प्रणोत्स्यति. न, अर्थनिबन्धनत्वाच्छब्दाना विरोधस्य. न च नास्तीति कश्चिदस्यार्थो दृश्यते. न चानर्थकः शब्दोऽर्थान्तरं विरुणद्धि. ननु नायं अनर्थकः, विविक्तं हि कुसुमेन गगनं एव तस्यार्थः. विविक्तम्{१,६९}इत्यवाच्यं अनधिकार्थत्वात्. गगनं तु गगनपदप्रवेदितं इति पुनरुक्तं  
नास्तीति पर्यायतापत्तिश्च. दृश्यते प्रतियोगिनि कुसुमे केवलगगनोपलम्भो नास्तीत्युच्यत इति चेत्, स तर्हि नास्तीति कुसुमवद्गगनं अपि न स्यादेव. नास्तीति पदास्पदं एवासदिति लौकिका मन्यन्ते. तस्मान्नास्तीति ज्ञानं प्रमाणं अप्रमाणं वा शब्दो वा नास्तीति गगनकुसुमं न प्रतिक्षिपतीति तदपि स्वशब्दादवगतं सदेव स्यात्. यदि तु तथाविधं एव नास्तीति वक्तुम्\[२४२\]इच्छा, न शब्दप्रयोगं वारयामः. वस्तुसत्ता तु न निवारयितुं शक्यत इत्युक्तम्. अतः सदतीन्द्रियार्थं गगनकुसुमवाक्यं अपौरुषेयं आपन्नं आयुष्मताम्. यथा\[२४३\]चेदं असदर्थं, तथा वैदिकं अप्यतीन्द्रियकार्यार्थं असदर्थम्. न हि प्रमाणा\[२४४\]गोचरं वस्त्वस्तीति शक्यते वक्तुम्. न च कार्यं  
प्रत्यक्षादिगोचरम्. न च शब्दगम्यम्, अपदार्थस्यावाक्यार्थत्वात्. अगृहीतसम्बन्धस्य चापदार्थत्वात्. प्रमाणान्तरागोचरे च सम्बन्धस्य ग्रहीतुं अशक्यत्वात्. प्रपञ्चयिष्यते चैतदौपत्तिकसूत्रे\[२४५\]इत्यलं अनेनातिपरिस्पन्देन.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२४१\] यत्र नै (कःआ)   
\[२४२\] रि   
\[२४३\] यथा त्विदं अनुपपन्न तथा (कःआ)   
\[२४४\] णान्तरागो (का)   
\[२४५\] वार्त्तिके इ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अतः सिद्धं इदं न कार्यार्थत्वादपौरुषेयत्वं इति. कथं तर्हि, पूर्वापरकोटिविरहात्. यस्य खलु न पूर्वापरकोटी प्रसंख्यायेते, तन्नित्यं यथा गगनम्. एवञ् च वेदाः\[२४६\]इति नित्याः. का पुनरियं नित्यता वेदानाम्. यदि नित्यवर्णपदारम्भः, समानोऽयं लौकिकवाक्येषु. अथानुपूर्व्यनित्यत्वात्तान्यनित्यानि, तुल्यं तदनित्यत्वं वेदवाक्यानाम्. अतो न पुरुषप्रमाणगोचरागोचरार्थत्वादन्यत्पौरुषेयापौरुषेयत्वं पुंवेदवचसाम्. वाच्यो वा विशेषः. स उच्यते. क्रमवन्ति हि पदानि वाक्यं उच्यते. तद्यत्र स्वतन्त्र एव पुरुषः क्रमं आरचयति तत्पौरुषेयम्.  
यत्र तु क्रमरचनायां अस्वतन्त्रः पुरुषः यथैव पूर्वपूर्वाध्येतृभिरुक्तः क्रमस्तथैव विवक्षति, तदपौरुषेयम्. अनित्य\[२४७\]त्वेऽपि च क्रमव्यक्तीनां अवान्तरजातितस्तत्त्वान्यत्वव्यवस्था शब्दाधिकरणे वक्ष्यते. पदनित्यत्वे चैष एव प्रकारस्तत्रैव दर्शयिष्यते. पूर्वापरकोटिविरह एव वेदेऽपि कथं इति यो मन्यते{१,७०}स वक्तव्यः. न तावत्पूर्वापरकोटी वेदानां प्रत्यक्षेणोपलभ्येते. न चानुमीयेते, विपरीतानुमानात्. एवं ह्यत्रानुमीयते अनागतः कालो न वेदशून्यः, कालत्वादिदानीन्तनकालवदिति. एवं अतीतेऽपि काले प्रयोगो दर्शयितव्यः. न च प्रागभावो वेदानां कैश्चिदुपलब्धः. जगदादौ वेदा महेश्वरेण प्रणीता  
इति चेद्, न. जगदादेरभावात्. नचार्वाचीन एव काले केनचिद्वेदाः सन्दृब्धा इति कर्तृस्मरणं अस्ति. नचास्मर्यमाणोऽपि जीर्णकूपादिवदासीत्कर्तेति युक्तं वक्तुम्. तत्र हि प्रयोजनाभावादुपपद्येतापि कर्तुरस्मरणम्. अदृष्टार्थनिर्मितेषु वेदेषु प्रत्ययिततरनिर्मातृस्मरणं अन्तरेण के श्रद्दधीरन्. वक्ष्यति च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२४६\] इतीति (कःआ)   
\[२४७\] न्यत्वे च (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 वैदिको व्यवहारस्तु न कर्तृस्मरणादृते ।

इति. तदेवं पूर्वापरकोटिविरहादेवापौरुषेयत्वं, न कार्यार्थतयेति व्यर्थं तत्प्रतिज्ञानम्. अव्यापकं च, मन्त्रार्थवादोपनिषदां अतादर्थ्यात्. ननु च तेषां अपि कार्यार्थता द्वितीये पादे वक्ष्यते विधिना त्वेकवाक्यत्वात् (१.२.७) इति. इहापि च भाष्यकारेणोक्तं चोदना हि भूतं भवन्तं इत्यादिशक्नोत्यवगमयितुमन्तेन. एतदुक्तं भवति कार्यं एव प्रतिपादयन्ती चोदना भूतादिकं अप्यवगमयति, न तु प्रतिपादयति. तदुक्तं शक्नोत्यवगमयितुं इति. अत्रोच्यते न तावदर्थवादानां कार्यार्थता अर्थवादाधिकरणे उक्ता. अपि तु भूतार्थानां एव स्तुत्या विध्यन्वयो दर्शितः. चोदना हि भूतं इत्यादिभाष्याभि\[२४८\]प्रायस्त्वनन्तरं एव वार्त्तिककारेण  
व्याख्यातः. यस्त्वयं अस्यार्थो वर्ण्यते चोदना हि भूतादिकं गमयति, न तु प्रतिपादयतीति. तन्न. यदि भूतादिकं गमयति. कथं न प्रतिपादयति. न हि गमकत्वादन्यत्प्रतिपादकत्वम्. अथ कार्यपरत्वं अनेन प्रकारेण वर्ण्यते, सर्वं हि पदजातं कार्यपरं न भूतादिस्वरूपे प्रमाणं इति कथं अनाद्यनन्तं विज्ञानं आनन्दं ब्रह्मोपनिषद्भ्यः सेत्स्यति.\[२४९\]कस्मिंश्च कार्यार्थे प्रामाण्यं उपनिषदाम्. ननु तासां अपि प्रतिपत्तिकर्तव्यतापरत्वं एव.\[२५०\]अस्ति च ज्ञानविधानं आत्मा ज्ञातव्य इति. तदयं अर्थो भवति
विज्ञानं आनन्दं आत्मानं जानीयादिति. नन्वेवं अस्वरूपपराच्छब्दात्कथं आत्मरूपसिद्धिः. न ह्यन्यपरः शब्दोऽर्थान्तरे  
प्रमाणं, प्रत्युत विपरीतम्{१,७१}अपि सम्भाव्येत. अतद्रूप एव हि तद्रूपज्ञानकर्तव्यतावचनं लोके दृश्यते. तथा अपितर्येव पितरं जानीयादिति. वेदे चानुद्गीथ एवोङ्कारे उद्गीथोपासनाविधानं ओं इत्येतदक्षरं उद्गीथं उपासीतेति. स्यादेतत्. प्रमाणान्तरादेवात्मस्वरूपसिद्धिरिति. केषां प्रमाणान्तरात्. संसारिणो हि न तावत्कार्यकरणसङ्घातातिरिक्तं सच्चिदानन्दं ब्रह्मापरोक्षं ईक्षन्ते. ते हि देहं एवात्मानं मन्यमानाः दुःखिनं अनित्यं जडं च पुरुषं जानन्ति. ये पुनरपवर्तितनिखिलानाद्यविद्यानुबन्धोपदर्शितशरीरेन्द्रियादिप्रपञ्चाः समुत्खातसकलमितिमातृमेयमानविभागं अपरिस्पन्दं आनन्दं  
फलभूतं ब्रह्माधिरूढाः, ते किं केन\[२५१\]पश्येयुः. अतो न कथञ्चिदात्मस्वरूपं सिध्येत्. तस्मादुपपत्तितो ग्रन्थतश्च न कार्यार्थता प्रतिज्ञातुं शक्यते.

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[२४८\] र्थस्त्व   
\[२४९\] ति न कस्मिम्  
\[२५०\] वावगम्यते. अ (कःआ)   
\[२५१\] के प   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यच्च नन्वतथाभूतं इत्यर्थासंस्पर्शितया शब्दानां प्रतिज्ञाक्षिप्यत इति, तदयुक्तम्. तथा हि कोऽयं अर्थासंस्पर्शः. यदि तावत्संयोगाद्यन्यतमसम्बन्धाभावः, सोऽनुज्ञायत एव. न ह्यसौ शब्दार्थयोः संयोगादिलक्षणः सम्बन्धोऽभ्युपेयते. अथार्थानवबोधकत्वं, कुतोऽर्थसंवित्. समयादिति चेद्, नन्वयं सम्बन्धपरिहार एव प्रतिमर्त्यादिपक्षासम्भवात्समयो निराकरिष्यते. किं तन्निराकरणार्थं अत्र प्रयस्यते. यच्चार्थासंस्पर्शितानिराकरणार्थमुक्तं प्रमाणान्तरदर्शनं अत्र बाध्यते. न पुनर्हस्तियूथं इति. तस्य कोऽर्थ इति न विद्मः. प्रमाणान्तरदृष्टार्थविषय  
एव लौकिकः शब्दः. स कथं प्रमाणान्तरबाधेन बाध्यते. स्यान्मतं
देशकालविशेषावच्छिन्नं अर्थं प्रमाणान्तराणि बोधयन्तीदं इदानीं अत्र चेति. अतो नद्यादिविशेषफलसंसर्गबाधे तानि बाधितानि भवन्ति. शब्दस्तु देशकालानवच्छिन्नं अर्थं आचक्षाणो न संसर्गविशेषबाधे बाधितो भवतीति. तदयुक्तम्. य एव संसर्गो यदा वक्तुरिष्टस्तं एव तदानीं शब्दोऽभिधत्ते, न संसर्गमात्रम्. न हि नानाविधानेकनदीतीरफलसंसर्गविशेषवर्ति सामान्यं अस्ति, यः शब्दार्थः स्यात्. न चाविवक्षित एव संसर्गः शब्देनाभिधीयत इति साम्प्रतम्. वक्तृवाचकयोरसंप्रतिपत्त्या  
व्यवहारासिद्धेः. नर्मदातीरे फलानि सन्तीति वा विशेषवचने कः परिहारः. तत्राप्यासन्भविष्यन्ति वेति चेत्. न. सन्तीति वर्तमानापदेशात्. अपि चात्यन्तासम्भावी\[२५२\]वन्ध्यासुतादिसंसर्गः{१,७२}कदा कुत्र वा भविष्यति, यः शब्दार्थबाधपरिहाराय घटिष्यते. संसर्गावगमापलापस्तु संविद्विरुद्ध एव. यदि तूच्यते सर्वं एव लौकिकवाक्यं अर्थे न प्रमाणं वक्तृज्ञानेऽप्रामाण्यात्. एव ह्याह अपि च पौरुषेयाद्वचनादेवं अयं पुरुषो वेदेति भवति प्रत्ययः. नैवं अर्थ इति. अतो न क्वचिच्छब्दार्थबाध इति. साधु परिहृतं एवंवादिना शब्दानां अर्थासंस्पर्शित्वम्, अर्थे न प्रमाणं स्पृशति चार्थम्  
इति. अपि च मा नाम भवत्वर्थे प्रमाणम्. वक्तृज्ञाने तावत्प्रमाणं एव. अतः स एव शब्दार्थ इति तद्बाधेऽपि शब्दार्थबाधो दुष्परिहर एव. स्यान्मतं न वक्तृज्ञाने शब्दो वाचकतया प्रमाणं, लैङ्गिकत्वात्संविदः, संवित्कारणको हि शब्दः कार्यभूतोऽवगतः कारणभूतां संविदं अनुमापयति, कार्याच्च कारणबुद्धिरनुमानं इत्यविवादम्. आह च न प्रसिद्धकारणत्वात्संविदिति. इदं तदर्थासंस्पर्शितापरिहाररहस्यम्. किं अत्र वाच्यं अपरं, शब्दो नार्थे न ज्ञाने वा प्रमाणं तस्मान्नार्थासंस्पर्शीति. अथोच्येत न मः शब्दो नार्थे प्रमाणं इति. स्वाभाविको हि वृद्धव्यवहारे शब्दार्थयोरवधृतः  
सम्बन्धः. लोके तु क्वचिद्व्यभिचारदर्शनाद्वक्तृप्रमाणपरतन्त्रत्वाद्वाक्यानां वक्तृज्ञानपर्यवसानं, नार्थे निश्चयजनकत्वम्. वेदे तु वक्तुरभावान्नार्थे प्रामाण्यं विहन्यते. न हि तत्र प्रमाणान्तरपरतन्त्रः शब्दो वर्तत इति. तन्न. न हि क्वचिद्व्यभिचारदर्शनेन प्रमाणं अनर्थविषयं भवति. न हि शुक्तौ रजतज्ञानं बाधितं इति स्वगोचरं अन्यगोचरं वा भवति. अर्थं एव तु दोषादन्यथा\[२५३\]स्थितं अन्यथा बोधयतीति वृत्तिकारग्रन्थे वक्ष्यामः.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२५२\] वितव (कःआ)   
\[२५३\] था बो (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तदिहापि सर्वं शाब्दं अर्थविषयं एव. किञ्चिदेव तु दोषवशाद्विपर्येतीति युक्तं वक्तुम्. अपि च यदि पुंगिरां अर्थे न प्रामाण्यं, कुतस्तर्हि विशिष्टा वक्तृधीरनुमास्यते. न ह्यनासादितार्थविशेषपरिष्वङ्गाः स्वरसेन संविदो\[२५४\]ऽप्यनुमीयन्ते. तदवश्यमासां विशेषं अनुमित्सता अर्थविशेषपरिरम्भो वक्तव्यः. न चानारूढो बुद्धावर्थो वक्तृबुद्धिं विशिनष्टि. यदप्येके मन्यन्ते पुंवाक्येषु तावत्क्वचिद्व्यभिचारदर्शनादर्थे निश्चयो न जायते. न चानिश्चितोऽर्थो ज्ञातो भवति. न हि ज्ञानं अनिश्चयात्मकं किञ्चिदस्ति.{१,७३}तस्मादज्ञातेऽपि वाक्यार्थे श्रोतुरयं विमर्शो भवति.  
अयं आप्तोऽन्योन्यान्वययोग्यार्थं एव पदजातं ब्रवीति, तेन नूनं अमुनामीषां अन्वयो ज्ञात इति वक्तुरेवान्वयज्ञानं अनुमिनोति. श्रोतुस्तु विमर्शमात्रं इति. तदयुक्तम्. कथं हि श्रोता बुद्धावनारूढं एवान्वयविशेषं वक्तृज्ञानविशेषणतया कल्पयति. ताल्वादिव्यापारादेवाप्तस्य प्रतीत्यान्वयमयं वाक्यं रचयतीत्यन्वय?धियं अनुमिनोतीति चेत्. न. अन्वयज्ञानमात्रानुमानात्. विशिष्टान्वयज्ञानानुमानं तु वक्तरि नात्मीयविशेषज्ञानं अन्तरेणोपपद्यते. यत्तु कथं अनिश्चितोऽर्थो ज्ञात इति. अत्र ब्रूमः त्रेधा खल्वपि वक्तारो निरूपिताप्तभावो निरूपितानाप्तभावोऽनिरूपितोभयरूपश्च. सर्वत्र च शब्दान्निर्णय एव. परं निरूपिताप्तभावे सम्यगेतदवगतं अनेनेति वक्तरि निश्चय एव प्रतितिष्ठति.  
विपरीते विपर्येति. अनिरूपितान्यतररूपेऽपि शब्दान्निश्चय एव. क्वचिद्व्यभिचारात्तावदागन्तुकः सन्देहः. न क्वचिदपि शब्दः संशयहेतुः. ननु तथाप्याप्तप्रमाणानुसारी शब्दान्निश्चय इति पूर्वं उत्पन्नम्\[२५५\]अपि ज्ञानं व्यभिचार\[२५६\]दर्शनभूव संशयेन प्रतिबद्धं न प्रमाणम्, उत्तरकालं चाप्तप्रमाणानुसारिणि निर्णयेऽनुवाद इति कदा प्रमाणं भविष्यति. स्वकाल इति ब्रूमः. स्वकाले च तेनोत्पत्तिमता संशयात्मना चासावर्थः परिच्छिन्नः. एतावच्च प्रमाणानां प्रामाण्यम्. अतः कथं अप्रमाणं भविष्यति. यदि परं शाङ्केतव्यभिचारनिवृत्त्यर्थं आप्तत्वेन दोषाभावमात्रम्  
आश्रीयते, सर्वप्रमाणसाधारणं चेदं शङ्कितदोषनिवृत्त्या औत्सर्गिकं प्रामाण्यं इति. न च प्रमाणान्तराप्रतीतं अपूर्वं अर्थं प्रति\[२५७\]यतः श्रोतुरनुवादः शाब्द इति युक्तम्. न ह्याराच्चैत्रोऽयं इति निश्चिते पुनश्च कुतश्चिन्मैत्रसादृश्यात्सन्दिग्धे स एवायं इति निश्चिते पूर्वं चैत्रज्ञानं अप्रमाणं भवति. अतो वक्तृप्रमाणनिश्चयेन प्रमाणं एवैतदभूदिति श्रोता निश्चिनोति. तस्माद्द्वयं अप्येतत्प्रमाणं यच्च शब्दाद्ज्ञानं, यश्च वक्तृप्रमाणानुसारी निश्चयः. प्रथमं अपूर्वार्थपरिच्छेदात्.\[२५८\] परं तु शङ्कानिराकरणात्. उक्तं च वार्त्तिककृता 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२५४\] दो व्यतिभिद्यन्ते (का, कःआ)   
\[२५५\] न्नं विज्ञा (का)   
\[२५६\] रभुवा   
\[२५७\] ती (का, कःआ)   
\[२५८\] दुत्तरं (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 प्रामाण्यस्थापनं तु स्याद्वक्तृधीहेतुसम्भवात् ।

इति. यदपि नानिश्चयात्मकं ज्ञानं अस्तीत्युक्तम्. तदप्यस्मान्पराजित्य{१,७४}वक्तुं उचितम्. प्रमाणं भ्रमः संशयः स्मरणं संवाद इति पञ्चधा ज्ञानं विभजामहे. तस्मात्सर्वं एव शाब्दं अर्थगोचरं प्रमाणं अप्रमाणं च. दोषसदसद्भावनिबन्धनश्च प्रमाणेतरविभागः प्रत्यक्षादिवदेव. यदाह यस्य च दुष्टं करणं यत्र च मिथ्येति भवति प्रत्ययः, स एवासमीचीनः प्रत्ययः नान्यः इति. न हीदं अक्षजज्ञानमात्राभिप्रायं, स एवासमीचीनः प्रत्यय इति प्रत्ययमात्रपरिग्रहात्. पौरुषेयश्च शब्दः स्वयं अदुष्टो  
ऽपि वक्तृदोषादेव दुष्यति. ननु च ज्ञानकारणं एव दुष्टं ज्ञानं दूषयति. शब्दे च शब्दो ज्ञानकारणं न वक्ता. स हि शब्दव्यक्तावेवोपयुक्तः. दुष्टेनापि वक्त्राभिव्यक्तः शब्दो विगलितनि\[२५९\]खिलकलाध्मातादिदोष एव कथं असमीचीनप्रत्ययोत्पादकारणं भविष्यति. न हि तिमिरादय इव चक्षुरादीनां दुष्टेनापि वक्त्रोच्चरितानां शब्दानां दोषा उपलभ्यन्ते. न. दोषवैचित्र्यात्. न ह्येकरूपा एव सर्वे दोषाः. कार्यदर्शनात्तु किञ्चिदेव क्वचिद्दोषपक्षे निक्षिप्यते. तदिह मणेरिवारुण्यबोधे जपाकुसुमसन्निधानम्  
अनाकाङ्क्षितायोग्यपदसन्निकर्ष एव शाब्दे दोषः. तथाभूतोच्चारणेन दुष्टः पुमाञ् शब्दं दूषयति. ततः सिद्धो दोषसदसद्भावनिबन्धनः शाब्दे प्रमाणेतरविभागः. नन्वङ्गीकृते शब्दादर्थबोधे यत्तदर्थासंस्पर्शितासिद्ध्यर्थं उक्तं बाधितेऽप्यर्थे शब्दनिब\[२६०\]न्धनं एव ज्ञानं उत्पद्यते इति. तत्र कः परिहारः शब्दादर्थबाधपरिहारेण. तदस्माभिः परिजिहीर्षितम्. किं अत्र दुष्परिहरम्. न हि बाधितविषया अपि द्विचन्द्रदिङ्मोहालातचक्रपीतशङ्खप्रतिबिम्बादिविभ्रमा न पुनराविर्भवन्ति. यावद्दोषभाविनो हि ते पुनरपि चक्षुषैवोपजन्यन्ते.  
तदिहापि यावदयोग्यान्वयपदसन्निधानं अयथार्थज्ञानोदय इति किं अनुपपन्नम्. तस्मान्नेतावाक्षेपपरिहाराविति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२५९\] सकल (कःआ)   
\[२६०\] मित्तं एव (कःआ, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अन्यथा वर्णयिष्यन्नाक्षेपभाष्याभिप्रायं तावदाह
नित्यत्वादेरिति. अयं अभिप्रायः बौद्धलोकायतिकयोरिदं प्रत्यवस्थानम्. न हि ते नित्यान्वर्णान्पदानि वेदवाक्यानि वा मन्यन्ते. न चोन्मत्तप्रलपितप्रायाणि{१,७५}प्रजापतिवपोत्खननादीनि वाक्यानि विध्येकवाक्यतया प्राशस्त्यप्रतिपादनेन प्रमाणं आहुः. अतो युक्तं यादृशतादृशरथ्यापुरुषवाक्योपमानं चोदनानाम्. तत्साधर्म्याद्वैतथ्यानुमानं इति. अथवा नित्यत्वं अभ्युपेत्य प्रसङ्गं आपादयन्तीत्याह अभ्युपेत्येति. एवं हि मन्यते यदि नित्या वेदाः, सुतरां अप्रमाणं भविष्यन्ति. पौरुषेयवाक्यं हि कदाचिद्गुणवद्वक्तृप्रणीतं प्रमाणं  
भवति. नित्यं तु कुतः प्रमाणं भविष्यतीति । । २१ । ।

ननु पौरुषेयं अपि न वक्तृगुणापेक्षया प्रमाणम्. अपि तु स्वभावादवे. कथं ह्युत्पन्नं अविपर्यस्तं असन्दिग्धं च ज्ञानं अप्रमाणं भविष्यति. अतः किं अपौरुषेयतया सुतरां अप्रामाण्यं आपद्यते, अत आह प्रमाणान्तरेति. प्रमाणान्तरदृष्टार्थगोचरं हि पुंवचः कथं स्वमहिम्ना प्रमाणं भविष्यति. न हि प्रमाणान्तरपरतन्त्रा स्मृतिः स्वतः प्रमाणं भवति. भवति चात्र प्रयोगः. न स्वतःप्रमाणं पुंवचः, प्रमाणान्तरप्राप्तार्थप्रापणात्. स्मृतिवदिति । । २२ । ।

ननु च निरपेक्ष एवाप्तपुरुषवाक्यमात्राद्व्यवहारः प्रतायमानो दृश्यते. स कथम्\[२६१\]अस्वतःप्रमाणादुत्पत्स्यते, अत आह नूनं इति एवं हि मन्यते
वक्तृगोचरार्थं हि पुंवचः. अतः स्वयं अदृष्टेऽप्यर्थे नूनं अयं अर्थो वक्त्रनुभूत इति वक्त्रनुभवपुरस्सरं एवाप्तोक्तिनिबन्धना प्रामाणिकस्य मतिर्युक्ता. न पुनराप्तत्वं अदृष्टेन रूपेण प्रामाण्यकारणम्. यस्त्वनपेक्षितप्रमाणान्तर एव पौरुषेयाद्व्यवहरति, स प्रतिहन्येतापीति । । २३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६१\] थं न स्व (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,७६} कस्मादेवं बुद्धिर्युक्ता, अत आह नात्मीयादिति दृष्टान्तेन. तदेवं लोकवाक्येषु प्रमाणान्तरपरतन्त्रं प्रमाण्यं उपपादितं चोदनास्वापादयति तथेति । । २४ । ।

 कथं पुनरुत्पन्नं असन्दिग्धं अविपर्यस्तं प्रमाणान्तरेण ज्ञानं अप्रमाणं भविष्यति, अत आह तेनेति. यदा हि प्रमाणान्तरपरतन्त्रं सर्वशब्दानां प्रामाण्यं इत्युपपादितं, वेदे चाभ्युपेतनित्यत्वे वक्तृप्रमाणान्तराभावः. तदा कथं प्रमाणं भविष्यति. न हि स्वतन्त्रं अनियतनिमित्तं ज्ञानं प्रमाणं भविष्यति. न हि प्रतिभा ज्ञानं उत्पन्नं इत्येतावता प्रमाणं इष्टम्. अतो वेदादुत्पन्नं ज्ञानं अप्रमाणं, स्वातन्त्र्यात्प्रतिभादिवदिति । । २५ । ।  
दर्शयितव्यं प्रयोगान्तरं आह स्वर्गेति. प्रत्यक्षाद्यगतार्थत्वादिति हेतुसिद्ध्यर्थं उक्तं स्वर्गयागादिसम्बन्धविषया इति. यो हि मन्यते भावना हि वाक्यार्थः. स च स्पन्दो वा प्रयत्नो वा. सर्वथा प्रत्यक्षादिभिरवगम्यत इत्यसिद्धो हेतुरिति. तं प्रत्युच्यते. कस्यचित्केनचित्क्रिया भावना, सा स्वरूपेण प्रत्यक्षापि साध्यसाधनसम्बन्धात्मना शब्दादेवावगम्यते. अत एव धर्मस्यातीन्द्रियत्वं अपि सेत्स्यति. साध्यसाधनसम्बन्ध एव शब्दस्य विषयः. न ह्यनासादितयागस्वर्गादिसाध्यसाधनसम्बन्धविशेषो भावयेदिति शब्दार्थः. अतः सिद्धं प्रत्यक्षाद्यगतार्थत्वादिति. अत्र च लोकायतिकप्रयोगे बुद्धवाक्यं दृष्टान्तः,  
तत्प्रयोगे लोकायतिकवाक्यं इति द्रष्टव्यं इति । । २६ । ।

{१,७७} एतस्मिन्नेव साध्ये\[२६२\]दृष्टान्तहेत्वन्तरं आह
यद्वेति. सिद्धं च नित्यानां वेदानां आप्ताप्रणीतत्वं इति वेदानां एव वाप्रमाणत्वं नित्वत्वाद्व्योमादिवदिति. ये च बौद्धा नित्यं व्योमेति सङ्गिरन्ते तेषां अयं प्रयोग इति । । २७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६२\] दृष्टान्तान्तरं आह (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इदानीं श्ववराहकलहन्यायेन नैयायिकादिमतानुज्ञया तावन्नास्तिकमतस्थ एव\[२६३\]वादी मीमांसकं प्रति प्रयोगं आह यदि वेति. यद्यवश्यं वेदाः प्रमाणं इति वक्तव्यं परं यथा वैशेषिकैरुक्तं तद्वचनादाम्नायस्य प्रामाण्यं इति तथोच्यताम्. यत्पुनरिदं मीमांसकैरुक्तं नित्या वेदाः प्रमाणं चेति. तदतिदूरं अपभ्रष्टं चेति भावः. सर्वशब्देन च दृष्टार्थपुरुषोपदेशैर्मन्वाद्युपदेशैश्च सिद्धसाधनताशङ्कां निराकरोति. तदयं अर्थो भवति दृष्टादृष्टार्था अपि वैदिक्यश्चोदना धर्मिण्यः. पुरुषाधीनप्रामाण्या  
इति साध्यम्. वाक्यत्वात्पुरुषोक्तिवदिति. स्वतो वा न प्रमाणं इति प्रतिज्ञाय तावेव हेतुदृष्टान्तावित्याह स्वतो वेति । । २८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६३\] व मी (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

प्रामाण्यं वा धर्मीति प्रतिज्ञाय नरापेक्षं इति साधयितव्यम्. शब्दैः सम्बध्यमानत्वादप्रामाण्यवदिति हेतुदृष्टान्तौ वाच्यावित्याह प्रामाण्यं वेति. अत्रापि सर्वशब्दस्य\[२६४\]तदेव प्रयोजनं, नरापेक्षप्रामाण्यवादिनां चाप्रामाण्यं तदपेक्षं इति सिद्धं एवेति । । २९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६४\] तद्वदे (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अपि च यदेव यत्कारणकं तस्यैव तद्विपर्ययाद्विपर्ययो दृष्टः,{१,७८} यथातेजःकारणकस्य धर्मस्य तद्विपर्यये जले शैत्यम्. एवं शब्दप्रामाण्यस्यापि वक्तृगुणविपर्ययाद्विपर्ययो दृश्यते. तस्मादिदं अपि तत्कारणकम्. अथवा यन्न यत्कारणकं तन्न तद्विपर्ययाद्विपर्येति, आलोकविपर्ययादिव घटः. न च तथा वक्तृगुणविपर्यये प्रामाण्यं न विपर्येति. तस्माद्तत्कारणकं इति वीतावीतप्रयोगौ हृदि निधायाह न स्यादिति. एषा च प्रयोगपरम्परा तार्किकाणां चित्तं अनुरञ्जयितुं वार्त्तिककृता प्रणीतेति वेदितव्यम्. सर्वत्र चात्र प्रयोगार्थे नन्वतथाभूतं इत्यादिभाष्यं सुव्याख्यानं इति न प्रतिप्रयोगं विवृतं इति । । ३० । ।

यदि तु निराकृतस्वपक्षो मीमांसकः सिध्यतु तावन्नरापेक्षम्\[२६५\]एव वेदप्रामाण्यं इति ब्रूयात्, स वक्तव्यः नैवं सिध्यति. प्रसिद्धे हि वक्तृगुणभावः सिध्यत्यपि. न च वेदानां प्रणेतुर्गुणसद्भावे प्रमाणं अस्ति, प्रत्यक्षाद्यभावात्. आगमस्य च तत्प्रणीतत्य तद्गुणसद्भावेऽप्रामाण्यान्नित्यप्रामाण्यस्य चानन्तरं एव निराकृतत्वात्. सर्वं चेदं अभिप्रेत्य नन्विति चोदितं इत्याह एवं स्थित इति । । ३१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६५\] ं एवेदं प्रा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं आक्षेपभाष्याभिप्रायं उक्त्वा परिहारभाष्याभिप्रायं विवरिष्यन्नाक्षिपति तावत् तत्रेति. एवं हि भाष्यकारेणोक्तं विप्रतिषिद्धं इदं अभिधीयते ब्रवीति च वितथं चेति. तदयुक्तं, न हि प्रत्यय उत्पन्न इत्येव प्रमाणं भवति. यदि हि तथा स्याद्, बुद्धवाक्येऽपि मृषात्वेन मीमांसकः पक्षीकृते शक्यं इदं वक्तुं. विप्रतिषिद्धं इदं अभिधीयते ब्रवीति च वितथं चेति. तत्र मीमांसकाः प्रतिहन्येरन्. तस्माज्जात्युत्तरं इदम्. जातिर्नाम वादिना स्थापनाहेतौ प्रत्युक्ते यः प्रतेषेधा\[२६६\]यासमर्थो हेतुः.\[२६७\]जात्युत्तरं{१,७९}च  
केचित्क्वचिद्विषयविशेषे साध्वेव मन्यन्ते. एवं ह्याहुः दुष्टसाधनप्रयोगे दुष्टं एवोत्तरं देयं इति. तच्चायुक्तं, निग्रहस्थानद्वयापत्तेः. यो हि सन्तं दोषं अनुक्त्वा अन्यं असन्तं जल्पति, तस्य पर्यनुयोज्योपेक्षणनिरनुयोज्यानुयोगाख्ये द्वे निग्रहस्थाने स्याताम्. तस्मादनुत्तरं एवेदं इति । । ३२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६६\] धास (कःआ)   
\[२६७\] तुः सा जातिः जा (कःआ, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्रानन्तरं आक्षिप्तभाष्यसमाधानं उपेक्ष्यैव तावदौपोद्धातिकीं कथां अवतारयति सर्वविज्ञानं इति. एवं हि मन्यते यदा हि सर्वसंविदां औत्सर्गिकं प्रामाण्यं, बाधकारणदोषाधीनं चाप्रामाण्यं इति सिद्धं भविष्यति. वेदे चापौरुषेये तदुभयाभावादसन्दिग्धार्थप्रवेदनाच्च प्रामाण्ये सिद्धे यदि परं ज्ञानानुत्पत्तितो वैतथ्यं आशङ्क्येत, तत्र विप्रतिषिद्धं इदं ब्रवीति ज्ञानं जनयति वितथं न जनयतीति समञ्जसं एवोत्तरं भविष्य\[२६८\]तीति. ननु\[२६९\]तथापि पराधीनं शब्दप्रामाण्यं इति पूर्वपक्षिते तन्मात्रस्यैव स्वतःप्रामाण्यप्रतिपादनेन  
सिद्धान्तयितुं उचितं, किं महाविषयविचारेण. उच्यते प्रासङ्गिकं सर्ववचनम्. अपि च यावज्ज्ञानस्वभावानुबन्धि प्रामाण्यं इति सामान्यतो न साध्यते, तावत्तद्विशेषे क्वचित्साधितं अपि प्रामाण्यं न प्रमाणं स्वतः शाब्दज्ञानं ज्ञानत्वाद्ज्ञानान्तरवदित्यभिभूयेतापि. यज्जातीयानुबद्धं हि यद्रूपं तज्जातीयान्तरं अपि नातिक्रामति, औष्ण्यं इवाग्निजातीयम्. अतो यदि ज्ञानजात्यानुबद्धं परतःप्रामाण्यं, तत्कथं शाब्दं अप्यतिक्रामेत्. आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२६८\] ष्यति   
\[२६९\] नु प (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 सामान्यानुगता शक्तिर्या काचन निरूपिता ।

 तदन्वितो विशेषोऽपि तद्द्वारव्यपदेशभाक् । ।

इति. सर्वज्ञानानुबन्धि स्वतःप्रामाण्यं आगन्तुनाप्रामाण्येनापोद्यत इति साधिते निरपवादं वेदानां प्रमाण्यं सेत्स्यतीति सूक्तं एव सर्ववचनम्. एषा चात्र मीमांसा किं प्रमाणत्वाप्रमाणत्वे द्वे अपि स्वतःसिद्धे, अपि वा परतः,\[२७०\]अप्रामाण्यं स्वतः\[२७१\]प्रामाण्यं परतः, विपर्ययो वेति पूर्वपक्षप्रतिक्षेपेणान्त्यपक्षपरिग्रहेण सिद्धान्तो भविष्यतीति । । ३३
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२७०\] तः प्रामाण्यं वा परतोऽप्रा   
\[२७१\] तः वि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,८०} तदेवं वादिविप्रतिपत्त्या संशय्याद्यपक्षं गृह्णाति स्वतोऽसतां इति. सत्कार्यवादिनो हि सर्वं एव कार्यजातं सदुत्पद्यत इति मन्यमानाः प्रामाण्याप्रामाण्यात्मकं अपि द्वयं स्वत एवास्थिषत. एवं हि मन्यन्ते
यत्स्वतोऽसत्तन्न साध्यं, यथा शशविषाणम्. न च घटादयो न साध्याः तस्मात्स्वतः सन्त इत्यावीतहेतुः. अपि चोपादाननियमदर्शनात्कस्यचित्खलु घटादेर्विकारस्य किञ्चिदेव मृदाद्युपादानकारणं इति नियमो दृश्यते. तच्चैतदसदुत्पत्तावन्याय्यम्, असत्त्वाविशेषेण हि सर्वं सर्वस्मादुत्पद्येत. तत्रोपादाननियमो न स्याद्मृदेव घटस्य, कटस्य वीरणं इति. तत्र सर्वार्थी सर्वत्र प्रवर्तेत, अविशेषात्. शक्तितो नियम  
इति चेद्, न. अविशेषात्. तत्रैतत्स्यात् यस्य भावस्य यदुत्पत्तिशक्तिरस्ति तां अन्वयव्यतिरेकाभ्यां निश्चित्य यो यदर्थी स तदुपादत्त इति. तच्च नैवम्, अविशेषात्. वयं हि ब्रूमः शक्त्यात्मना विकार उपादानेऽस्तीति. भवन्तोऽपि विकारोत्पत्तिशक्तिरुपादानेऽप्यस्तीति. तदत्र वाचोयुक्तिमात्रं भिद्यते, नार्थविशेषः कश्चिदुपलभ्यत इति. अपि च, उपादाननियमदर्शनादुपादाननिमित्तासमवायिभ्यस्त्रिभ्यः खल्वपि कारणेभ्यो भवतां कार्यं उत्पद्यते. त्रिष्वपि च तन्नास्ति. असदेवोत्पन्नं तत्. कुतोऽयं कारणविधा\[२७२\]नियमः इदं उपादानं इदं नेति. यत्र कार्यं वर्तते तदुपादानं इति चेद्, वृत्तिनियम\[२७३\]हेतुर्वक्तव्यः. तत्खलु सर्वस्मादसदेव जातम्  
इति किंकृतो वृत्तिनियमः. अस्ति स नामोपादानस्य कोऽप्यतिशयविशेषः यत्तत्रैव कार्यं वर्तत इति चेत्. स तर्हि शक्तिभेदो वक्तव्यः. निमित्तम्\[२७४\]असमवायि च\[२७५\]नोभयं अनभ्युपगमात्. दण्डादयो हि घटस्य निमित्तकारणम्. असमवायिकारणं मृदवयवसंयोगविशेष इति वः सिद्धान्तः. स उपादानं इति चेद्, न. व्यतिरेकाव्यतिरेकविकल्पानुपपत्तेः. स्यादेतत्. उपादानकारणं शक्तिभेद इति. मैवम्. स ह्युपादानाद्व्यतिरिच्यते, न वा. व्यतिरेके उपादानस्य पूर्ववद्भावादनुपादानत्वम्, तस्यापि ततो भिन्नस्य तत्त्वं दुर्भणं एव. अव्यतिरेके तु वस्तुमात्रं अनतिशयम्{१,८१}उपादानं इति वस्तुत्वाविशेषात्सर्वोपादानत्वापातः. तस्माद्विकारोत्पत्तिशक्तिं उपादानेषु  
सङ्गिरमाणैर्विकारा एवोपादने शक्त्यात्मना सन्तीति संगीर्यन्ते. वयं अपि चाव्यक्तानेव विकारानुपादानेषु संगिरामहे, न स्थूलानिति नावयोर्विशेष इति. सत्त्वे कारकव्यापारानर्थक्यं इति चेद्न. अभिव्यक्तिफलत्वात्. तत्रैतत्स्यात् सन्ति चेद्विकारा उपादानेषु तदर्थिनां कारकव्यापारोऽनर्थकः स्यात्. ते हि तदा सतां एवोत्पादनाय\[?\] नेहेरन्. तस्मादसन्तो विकारा इति. तच्च नैवम्, अभिव्यक्तिफलत्वात्. सन्तोऽपि हि विकाराः पूर्वं अनभिव्यक्ताः कारकव्यापारैरभिव्यज्यन्ते. अतोऽर्थवत्त्वं कारकव्यापाराणाम्. अभिव्यक्तावुत्पत्तिशब्दोऽनर्थक इति चेद्, न. अभिव्यक्तिभेदात्. तत्रैतत्स्यात् यदि पूर्वं सन्त एव मृदादिषु घटादयो गृहोदरेष्विव दीपादिभिः कुलालादिव्यापारैरभिव्यज्यन्ते, को  
ऽयं विभागः दीपो घटं अभिव्यनक्ति, कुलालस्तूत्पादयतीति. तच्च नैवम्, अभिव्यक्तिभेदात्. द्वेधा खल्वभिव्यक्तिः. एका अप्रतिबद्धाकारस्य वस्तुनो बोधनिमित्तस्य तन्निमित्तभावो येन प्रतिबध्यते तदुत्सारणं, यथा घटस्यान्धकारतिरोहितस्य तदुत्सारणं अभिव्यक्तिः. अन्या तु प्रतिबद्धाकारस्याकारप्रतिबन्धकोत्सारणं, यथा मृदि घटाकारः पूर्वाकारेण प्रतिबद्धः तस्य पूर्वस्याकारस्य प्रोत्सारणं घटाभिव्यक्तिः. अभिव्यक्तिविशेष एवायं उत्पत्तिशब्दः, ब्राह्मणविशेष इव कठादिशब्दोपचार इत्यनवद्यम्. स्यान्मतं अभिव्यक्तिसत्त्वान्  
न प्रसङ्गपरिहार इति. न, असत्त्वात्. यो मन्वीत सत्कार्यवादिनो हि भावान्तरवदभिव्यक्तिरपि सतीति कारकव्यापारानर्थक्यप्रसङ्गो दुष्परिहर इति. स वक्तव्यः. न, असत्त्वात्स्यादयं दोषः यद्यभिव्यक्तिरपि सती घटादिवदिष्यते. सा त्वसती कारकव्यापारेण भाव्यत इति किं अनुपपन्नम्. तदसत्त्वेऽतिप्रसङ्ग इति चेद्, न. प्रसङ्गसाम्यात्. तत्रैतत्स्यात् यदि किलाभिव्यक्तिरसती कुलालेन क्रियते, किं अपराद्धं घटेन यन्न क्रियत इति. तच्च नैवं, तुल्योऽयं आवयोरतिप्रसङ्गः. तवाप्यन्धकारतिरोहितस्य घटस्याभिव्यक्तावभिव्यक्तिरसती घटस्तु सन्नेवेति सिद्धान्तः. तत्र शक्यं प्रसञ्जयितुं अभिव्यक्तिवद्घटोऽपि जन्येत, तद्वद्वाभिव्यक्तिरपि सती स्यादिति प्रसङ्गसाधारण्येनान्यतरोऽपर्यनुयोज्यः. अतः  
सिद्धं एवोपादानेषु सन्त एव सर्वे भावाः कारकव्यापारैर्{१,८२}अभिव्यज्यन्त इति, प्रामाण्याप्रामाण्ये स्वतस्सती एवेति सत्कार्यवादिनां सिद्धान्त इति. मतान्तरं उपन्यस्यति अपर इति. एवं हि मन्यते सर्वं खल्वपि कारणाधीनात्मलाभं कार्यं तत्कारणगुणदोषाभ्यां शुद्धं अशुद्धं च भवति. तद्यावदिन्द्रियादिज्ञानकारणवशादुत्पन्नौ गुणदोषौ न ज्ञानस्य स्वतोऽवधार्येते, न तावत्प्रामाण्याप्रामाण्ययोरन्यतरन्निश्चीयते, नचानिश्चितयोर्व्यवहाराङ्गत्वं, तदर्थं च प्रमाणानुसरणम्. अतः कारणोत्पन्नगुणदोषावधारणादेव द्वयं आहुरिति सम्बन्ध इति । । ३४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२७२\] धाननि (का)   
\[२७३\] मे   
\[२७४\] ं एवास   
\[२७५\] वा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 स्वतो द्वयं इति तावन्निराकरोति स्वत इति. कारणं आह विरोधाद् इति. इदं अत्राकूतं यत्तावदुक्तं असतः शशविषाणाद्व्यावृत्तं साध्यत्वं घटे दृश्यमानं सत्तां गमयतीति. तदयुक्तम्. अभावविरोधात्. असन्निकृष्टार्थविषयं ह्यनुमानं, तत्कुतो मृदि योग्यानुपलम्भनिराकृतसद्भावविषयं घटं विषयीकरिष्यति. उपादाननियमस्तु शक्तिभेदादुपपन्न एव. किञ्चिदेव हि मृत्तन्त्वादि कस्यचिदेव घटादेरुत्पादने शक्तं न सर्वं सर्वस्येति, यो यदर्थी स तदुपादत्त इति किं नोपपद्यते. यदि मतं न कार्यकारणान्तरालपतितां परां शक्तिं ईक्षामह  
इति. न, शक्तिसिद्धिं अर्थापत्तिग्रन्थे वक्ष्यामः. यत्तूक्तं विकारा एव शक्त्यात्मना सन्तस्तदुत्पत्तिशक्तिर्वोपादानेष्वस्तीति नावयोर्विशेष इति. तन्न. महानयं विशेषः यद्विकारसत्तां अभावो बाधते, शक्तिं तु सूक्ष्मां अर्थापत्तिः साधयतीति. तेऽपि हि शक्त्यात्मना सन्तो न योग्यानुपलब्ध्या निराकर्तुं शक्यन्त इति चेत्, केयं शक्त्यात्मता. यतस्तेऽसन्तोऽपि जनिष्यन्त इति चेत्. तदिष्टम्. अनभिव्यक्तिरिति चेद्, न. साक्षस्याप्यालोकेऽनुपलम्भात्. नन्वालोकेऽपि नावृतं उपलभ्यते. किं इदानीं आवृतो मृदि घटः. सत्यम्. केन. न तावदुपादानं कार्यं आवृणोति, नित्यावरणप्रसङ्गात्. मृदाकार आवृणोतीति चेत्. कोऽयं मृदाकारः.  
यदि तज्जातिः, सोपरिष्टादप्यनुवर्तत इति नित्यावृतिरेव\[२७६\]प्राप्नोति. प्राच्यो मृत्पिण्डसन्निवेश इति चेत्. स वा किम्{१,८३}उपरिष्टान्न भविष्यति, यन्न घटं आवरिष्यति. हन्त सोऽप्यनुत्पत्त्यविनाशधर्मासद्वादिभिरिष्यत इत्यनिवार्यैव नित्यावृतिः. सूक्ष्माश्च मृदवयवसन्निवेशविशेषा न महान्तं घटं आच्छादयितुं उत्सहन्ते इति यत्किञ्चिदेतत्. यत्तु त्रिभ्योऽपि कारणेभ्यः सदुत्पत्तौ किंकृतो विधानियम इति. शक्तिभेदकृत एव. किञ्चिदेव तथा नाम शक्तं, यद्विकारभावं अनुभवति. किञ्चित्तु बहिरेव सत्तदुत्पत्तौ व्याप्रियते. स चायं शक्तिभेदः कार्यदर्शनसमधिगम्य एवेति नाप्रमाणकः. भेदाभेदौ तु न क्वचिदात्यन्तिकाविति नाप्रसङ्गातिप्रसङ्गौ. यत्  
तु पृष्टं उपादाननिमित्तासमवायिनां का शक्तिरिति. तदतिदूरं अपभ्रष्टम्. शक्तिर्हि शक्तिरेव, न कारणं, तद्वतो द्रव्यस्य कारणत्वात्. कारणवच्च कारणशक्तिरपि कार्यसिद्धिं अनुधावतीति प्रमाणबलादुपपत्स्यते. कारकव्यापारानर्थक्यं च दुष्परिहरं एव. अभिव्यक्त्यर्थो व्यापार इति. अत्र तूक्तो दोषः. अपि चाभिव्यक्तिसत्त्वे तुल्यं आनर्थक्यम्. असत्त्वे च सर्वत्र प्रसङ्गः शक्यं अनुमातुम्.\[२७७\]सर्वं हि विमतिपदं\[२७८\]कार्यं असत्, कार्यत्वादभिव्यक्तिवत्. कार्यं चाभूत्वा भवनात्तद्वदेवाभूत्वा भवति, उपलब्धियोग्यत्वे सत्यनुपलम्भादभिव्यक्तिवदेव. यत्तु अभिव्यक्तौ प्रसङ्ग इत्युक्तम्. तदयुक्तम्. प्रत्यभिज्ञानं हि बलवदभूतप्रादुर्भावं घटस्य वारयति. विपरीतं  
च तत्सत्कार्यवादिनां इति किं अनेनातिनिर्बन्धेन भ्रान्तभाषितेन. प्रकृते च विरोधात्कथं ह्येकज्ञानजात्यनुबन्धिनी प्रमाणत्वाप्रमाणत्वे भविष्यतः, विरुद्धधर्मावेशस्य भेदनिबन्धनत्वात्. अतो यथा नैकस्याग्नेः शीतोष्णत्वम्, एवं न ज्ञानस्य प्रमाणत्वाप्रमाण\[२७९\]त्वं इति. सोऽयं प्रकृताप्रकृतगोचरे तन्त्रेण विरोधो व्याख्यातव्यः. प्रामाण्याप्रामाण्यात्मकद्वयं न स्वतः, स्वभावविरोधात्. कार्यकारणात्मकत्वं च द्वयं न स्वतः सिद्धं, कार्यसत्ताया अभावविरोधादिति. परतो\[२८०\]द्वयं इति निराकरणार्थं आह परत इति. कारणं आह
निःस्वभावत्वम् इति. एवं उभयपराधीनवादी वक्तव्यः किं  
खलु कारणोत्पन्नगुणदोषावधारणात्प्राग्ज्ञानं न जायत एव, जातं अपि वा\[२८१\]रूपान्तरेणावतिष्ठत इति. न तावज्ज्ञानं{१,८४}जायते, संविद्धिरोधात्. जातं तु केनात्मनावस्थास्यते. न ह्येतद्राशिद्वयातिरिक्तं अस्ति राश्यन्तरं येनावतिष्ठेत. अन्यतरधर्मकं एव तदुत्पन्नं प्रागनवधृततथाभावं उपरिष्टादवधार्यत इति चेद्. न. गुणावधारणाधीननिश्चयाभ्युपगमात्. तदवधारणाद्धि प्राङ्निश्चय एव नासीत्. कथं प्रामाण्यं आसीदिति शक्यते वक्तुम्. अथ पूर्वं\[२८२\]अपि निश्चिताकारं एव ज्ञानं, किं गुणावधारणेन. दोषानाशङ्कमानस्तु तन्निराकरणार्थं एव यतत इति युक्तम्.\[२८३\]एतच्च वक्ष्यत एवेति सूक्तं निःस्वभावत्वम्  
इति । । ३५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२७६\] व प्राच्यो (ङा)   
\[२७७\] तुं इति स   
\[२७८\] दास्पदं का   
\[२७९\] णस्वभावत्व (ङा)   
\[२८०\] तोऽपि द्व (कःआ)   
\[२८१\] वा स्वरू (का, कःआ)   
\[२८२\] र्वं एव नि (का, कःआ)   
\[२८३\] क्तं एव. तच्च   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

स्वतो न द्वयं विरोधादिति यदुक्तं, तत्प्रकृतगोचरे विवृणोति कथं इति. उक्तं इदं अस्माभिः नैकस्यां ज्ञानजातौ परस्परविपरीतयोः प्रामाण्याप्रामाण्यात्मनोः सम्भवः समावेशः सम्भवतीति. एकस्तु स्वभाव उपाध्यन्तरसन्निधानादभिभूतो भवति, अप्स्विवाग्निसंयोगे शैत्यम्. तदपेक्षश्च तास्वौष्ण्यभ्रमः. स्वाभाविकोभयवादिनस्तु नान्यानपेक्षस्य ज्ञानस्योभयात्मकता सम्भवतीति. परतो न द्वयं निस्स्वभावत्वप्रसङ्गादित्येतद्विवृणोति किं आत्मकम् इति. सर्वं हि जगद्राशिद्वये शक्यं अन्तर्भावयितुं प्रमाणं अप्रमाणं चेति. तदत्रोभयपराधीनत्ववादिनो ज्ञानं उन्मुक्तोभयरूपं केन  
रूपेण निरूप्यत इति । । ३६ । ।

स्वतो न द्वयं विरोधादित्यत्र किञ्चिदाशङ्कते विज्ञानेति. एवं हि मन्यते
यदि ज्ञानजातेरेवायं स्वभावभेदोऽभ्युपेयते, एकस्मादेव वा ज्ञानव्यक्तौ, ततः स्यादपि विरोधः. यदा तु शीतोष्णस्वभावतोयतेजोद्रव्यवत्प्रमाणाप्रमाणज्ञानव्यक्तिभेदाभ्युपगमः, तदोभयोर्व्यधिकरणयोः कस्य केन विरोध इति. परिहरति तथापीति. अयं अभिप्रायः
तोयतेजसोर्हि भिन्नजातीययोः स्वभावभेदो युक्तः. ज्ञानव्यक्तयस्त्वेकजातीयाः. तत्र\[२८४\]न तावदासां जात्यनुबन्धी स्वभावभेदो न्याय्यः. व्यक्त्यनुबन्धी तु तत्कारणाद्भवतीति युक्तं\[२८५\]वक्तुम्. तदनपेक्षत्वे तु प्रामाण्याप्रामाण्ययोः{१,८५} किं कुत्र भविष्यतीति  
दुरधिगमम्. समानं हि द्वयोरपि ज्ञानत्वम्. स्वाभाविके चोभयस्मिन्न बाह्यचिह्नापेक्षास्तीति\[२८६\]दुर्भणः प्रमाणाप्रमाणविवेक इति साधूक्तं स्वतो न द्वयं विरोधादिति. किं पुनरुभयोः पराधीनत्वं स्वाभाविकत्वं वा चोदनाप्रामाण्यपरिपन्थि येन प्रयस्यता निरस्यते. नन्वेवं अपि चोदनानां स्वत एव प्रामाण्यं भविष्यति प्रथमपक्षे. द्वितीयेऽपि पराधीन उभयस्मिन्दोषाभावादपौरुषेया वेदाः प्रमाणं इति किं उभयनिराकरणेन. अप्रामाण्यं स्वतः प्रामाण्यं परत इत्येतदेव तु वेदप्रामाण्यपरिपन्थीति तन्निराकर्तुं उचितम्. तच्च निराकरिष्यत एव. सत्यम्. आद्ययोरपि पक्षयोर्  
अप्रामाण्यं आपद्यत एव. तथा हि स्वाभाविके तावदुभयस्मिन्नन्यतरनिर्णयकारणं बाह्यं अपश्यतां नैकत्रापि विश्वासो भवेत्. व्यवहारार्थं च प्रमाणानुसरणम्, अविश्वासे च तदभावात्फलतोऽप्रमाणत्वम्. एवं उभयपराधीनत्वेऽप्यसत्यप्यप्रामाण्यकारणे प्रामाण्यकारणस्याप्यभावात्तद्व्यवहारो न जायत इत्यप्रमाणं एवेति साध्वेवोभयनिराकरणं इति । । ३७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२८४\] तन्न ता (ङा)   
\[२८५\] क्तं त (का, कःआ)   
\[२८६\] दुर्लभः प्रा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं उभयं स्वतः परतो वेति निराकृते पूर्वपक्षान्तरं आह
तस्मादिति\[२८७\]क्षमन्तेन. तेषां ज्ञानानां स्वाभाविकं अप्रमाणत्वम्, परापेक्षं च प्रामाण्यम्. अयं चात्राभिप्रायः दृष्टव्यभिचारो हि जातेऽपि विज्ञाने न तावन्निर्विचिकित्सं व्यवहरमाणो दृश्यते, यावद्गुणवदिन्द्रियादिकरणत्वं संवादो वा न दृष्टः. व्यवहारफलं च प्रामाण्यम्, अतः स्वतोऽप्रमाणं एव पराधीनं प्रामाण्यं इति. एष चात्र स्वतोऽप्रमाणत्वे परतश्च प्रमाणत्वे न्यायोऽभिधीयत इत्याह अत्रेति. । । ३८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[२८७\] ति ते (का, कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 स्वतोऽप्रामाण्ये तावन्न्यायं दर्शयति अप्रामाण्यं इति. न्यायस्तर्कः. स चानुमानम्. एष चात्र प्रयोगो भवति अप्रामाण्यं न कारणवद्, अवस्तुत्वात्. यद्यद्वस्तु तत्तन्न कारणवत्. यथा शशविषाणम्.{१,८६}कारणदोषत इति च कारणदोषाणां एव परैरप्रामाण्यकारणत्वेनाश्रयणादुक्तम्. यदेव मीमांसका मन्यन्ते कारणदोषेभ्योऽप्रामाण्यं जायत इति. तन्न. अकारणकत्वादवस्तुन इति. परापेक्षं प्रामाण्यं इत्यत्र प्रयोगं आह वस्तुत्वादिति. तेषां कारणानां गुणैः प्रामाण्यं जन्यत इत्यर्थः. प्रयोगश्च भवति प्रामाण्यं कारणवद्वस्तुत्वाद्घटवत्. न चाकार्यं नाम  
किञ्चिद्बौद्धानां वस्त्वस्ति, येनानैकान्तिको हेतुर्भवेत्. नभसोऽप्यावरणाभावमात्रस्यावस्तुत्वात्. गुणैरिति चानुवादमात्रम्. कारणगुणा हि प्रामाण्ये कारणं इति मन्यन्ते. न पुनरेते व्याप्तावनुप्रवेशनीयाः. के पुनरमी गुणा\[२८८\]नाम, ये प्रामाण्यस्य कारणम्. न हीन्द्रियादिव्यतिरिक्ता गुणाः केचिदुपलभ्यन्ते. यदि मतं भेषजभेदैराहितातिशयविशेषा गुणा इति. तन्न. एवं हि तैरनाहितातिश\[२८९\]यविशेषाणां न प्रामाण्यं जायेत. अतो वक्तव्या गुणाः. त उच्यन्ते. विशुद्धिरिन्द्रियादीनां गुणपदार्थः. वातादिधातूनां साम्यं इति यावत्. साम्येन हि त इन्द्रियेषु वर्तमाना गुणा उच्यन्ते. तथा स्थिताश्\[२९०\]च प्रामाण्यं जनयन्ति. विषमं  
तु वर्तमानेषु धातुषु तद्दोषसमुत्थास्तिमिरादयो दोषा जायन्ते. शब्देऽपि वक्तुराशयविशुद्धिर्गुणः. विप्रलम्भाभिप्रायादयो दोषाः. तेषां च प्रामाण्याभावात्म\[२९१\]न्यवस्तुन्यप्रामाण्ये कारणत्वासम्भवान्न तज्जन्यं अप्रामाण्यम्. प्रामाण्यं त्वर्थनिश्चयो वस्त्वात्मक इति युक्तं यद्गुणेभ्यो जायते ज्ञायते चेति. सर्वं उत्पत्तावनिश्चयात्मकं अप्रमाणं एव ज्ञानमा गुणसंवादज्ञानोदयात्, परतस्तु तद्वशेन प्रामाण्यं जायते तस्य. नन्विदानीं असदेवातिवृत्तं ज्ञानं इति किं प्रमाणी\[२९२\]भविष्यति. यदा तावत्\[२९३\]तदासीत्तदा सहजेनाप्रामाण्येनाभिभूतं उत्तरकालं च तदसदेवेति किं अन्यतः प्रामाण्यं  
भविष्यति. सत्यं एवम्. अन्यदेव गुणसंवादज्ञानोत्तरकालभाविप्रमाणम्. अवगते हि क्वचिदर्थे प्राग्दृष्टव्यभिचारो ज्ञानस्वभावालोचनेनाजातविश्वासो न तावन्निर्विचिकित्सं व्यवहरति यावदिन्द्रियादिगुणावधारणपुरस्सरं एवं एवैतदिति न निश्चिनोति. गुणावधारणात्संवादज्ञानाद्वा प्रमाणे जातेऽवगते च तस्य{१,८७}प्रामाण्ये व्यवहाराः प्रवर्तन्ते. तस्यापि न ज्ञानस्वभावालोचनेन प्रामाण्यं, तद्रूपस्याप्रामाण्यप्रतिबन्धात्. किन्तु गुणावधारणादेव. अतः सूक्तं गुणैः प्रामाण्यं जन्यत इति. यदाहुः निश्चयात्मकप्रामाण्योत्पादनं तु वस्तुरूपत्वात्संवादकारणगुणज्ञानकार्यत्वेन स्वध्यवसानं इति तदेवाश्रीयते इति । । ३९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२८८\] णाः ये   
\[२८९\] शयानां न   
\[२९०\] स्तु प्रमाणं ज (कःआ)   
\[२९१\] त्मव   
\[२९२\] णं भ (का)   
\[२९३\] वदा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

किञ् च इतश्च न स्वतः प्रामाण्यं इत्याह प्रामाण्यं\[२९४\]हीति. अयं अर्थः यदि ज्ञानस्वभावानुबन्ध्यौसर्गिकं प्रामाण्यम्, एवं सति प्रामाण्याभावस्यावस्तुनोऽकृत्रिमत्वान्न पराधीनत्वं इति सर्वज्ञानानां अपि प्रमाणत्वप्रसङ्गः.\[२९५\]स्वप्नादिज्ञानानां अपि ज्ञानत्वाविशेषात्, तन्मात्रानुबन्धित्वाच्च प्रामाण्यस्य. अप्रामाण्यस्य चावस्तुनोऽकार्यत्वादिति । । ४० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२९४\] ण्यं इति   
\[२९५\] ङ्गः, तदा स्व   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

कथं नामाप्रामाण्यं अकृत्रिमम्. दोषभावे हि तस्य भावः, तदभावे चाभावो दृश्यते. कामिली पीतं इदं इति शङ्खं जानाति, तद्\[२९६\]अपगमे शुक्लम्. अतो जानीमः यथादोषभावभाव्यप्रामाण्यं तत्कार्यं इति, अत आह मत्पक्ष इति. अयं अभिप्रायः नात्र दोषैरप्रामाण्यं जन्यते. सत्सु तु दोषेष्वसन्तो गुणा न स्वकार्यं प्रामाण्यं जनयन्तीति नावस्तुनोऽप्रामाणस्य हेतुमत्त्वप्रसङ्गदोष इति । । ४१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२९६\] दभावे शु (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

किं पुनः प्रामाण्ये कारणं, यदभावात्तस्यानुत्पत्तिः, अत आह इन्द्रियादीति कारणमन्तेन. आदिशब्देनार्थपुरुषादीनां ग्रहणम्. इन्द्रियपुरुषगुणाश्च व्याख्याता एव. अर्थस्यापि स्थूलत्वादयो गुणाः सूक्ष्मत्वादयो दोषा इति. समधिगतं तावदिन्द्रियादिगुणाः प्रामाण्ये{१,८८}कारणं इति. कथं\[२९७\]तु तदभावः, अत आह तदसदिति. ते एव विधे दर्शयति दुष्टत्वाद् इति. दोषा ह्यागन्तवो गुणानुत्सारयन्ति. इन्द्रियादीनां अन्यतमस्याभावे निराश्रया गुणा न भवन्ति, यथा नित्यवेदवादिनां असति कर्तरि तद्गुणा इति । । ४२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२९७\] किं तत्र तद   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यत एव दोषैर्गुणा निराक्रियन्ते, अत एव मीमांसकानां अयं भ्रमो दोषैर्मिथ्यात्वधीर्जन्यत इति. परमार्थेन तु गुणविरोधिनो दोषास्तानेव निवारयन्ति. अतः कारणाभावादसति प्रामाण्ये स्वाभाविकं अप्रामाण्यं अवतिष्ठत इत्याह अत एवेति । । ४३ । ।

अतः\[२९८\]सिद्धं शुद्धिपर्यायगुणावधारणाधीनं प्रामाण्यम्. स्वभावतश्च ज्ञानानां अप्रामाण्यं, शुद्ध्यभावेन तल्लक्ष्यते. असति हि शुद्धत्वे कारणाभावनिराकृतेन प्रामाण्येनानपोदितं अप्रामाण्यं लक्ष्यत इत्युपसंहरति
तस्मादिति । । ४४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२९८\] तः शु (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 इतश्च दोषतो नाप्रामाण्यं इत्याह अन्वयेति. अस्यार्थः त्रिविधं अप्रामाण्यं अज्ञानसंशयविपर्ययैः. तत्राज्ञानात्मकं तावदप्रामाण्यं कारणाभावमात्रसमधिगम्यं एव, न दोषानपेक्षत इति मीमांसकैरभ्युपगन्तव्यम्. अतो दोषव्यतिरेकेऽपि कारणाभावमात्रान्वयेऽप्रामाण्यदर्शनान्न दोषतोऽप्रामाण्यं इति । । ४५ । ।

 एवं च गुणाधीनप्रामाण्याभ्युपगमान्नित्यवेदवादिनां च पुरुषाभावाद्, अनाश्रयगुणासम्भवात्, कर्तृमद्वेदवादिनां अपि कर्तृगुणेषु{१,८९}प्रमाणासम्भवादसन्\[२९९\]मूलभूतेषु कर्तृगुणेषु न चोदनानां प्रामाण्यं अवकल्पत इत्याह ततश्चेति । । ४६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[२९९\] सत्सु मू (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं तावत्परतः प्रामाण्येन कृतः पूर्वपक्षः. सिद्धान्तं इदानीं आरभते स्वत इति. कारणं आह न हीति. अयं अभिप्रायः न तावद्गुणज्ञानात्संवादज्ञानाद्वा प्राग्ज्ञानं न जायत एव. नवोत्पन्नं अपि संशयात्मकं अवभासते. न हि स्याद्वा घटो न वेति इन्द्रियसन्निकृष्टं घटं बुध्यामहे, अपि तर्हि घट एवायं इति निश्चयात्मकं एव ज्ञानं उत्पद्यते. अत एव ज्ञानोत्पत्तेरनन्तरं एव सर्वप्रमातॄणां व्यवहारप्रवृत्तिरुपलभ्यते. भ्रान्तिसंविदितरजतोऽपि हि सम्यग्रजतबोध इवार्थक्रियायै घटमानो दृश्यते. तदस्य संशयानस्य नोपपन्नम्. अतो जातो\[३००\]निश्चयः. किम्\[३०१\]अन्यत्प्रामाण्यं भविष्यति.  
सत्यपि संवादे गुणज्ञाने वा तावदेव प्रामाण्यस्य तत्त्वं नाधिकं किञ्चिदिति किं नस्तदुपेक्षणेन. तादृशस्यैव व्यभिचारादस्ति परापेक्षेति चेद्, न. एवं अपि ज्ञानस्यानपेक्षत्वाद्, विप्रलब्धपूर्वस्यापि निरपेक्षं एव निश्चयात्मकं ज्ञानं उत्पद्यते. प्रमाता तु विप्रलम्भकबुद्धिसादृश्यात्तथात्वं आशङ्कते. साशङ्कस्यापि न प्रामाण्यशक्तिरवसीदति, पूर्ववत्प्रमेयपरिच्छेदात्. प्रमातुस्तु आशङ्का दोषदर्शनप्रभ\[३०२\]वा. तदसौ तद्भावाभावयोरन्यतरनिश्चये निवर्तते, न संवादज्ञानं अपेक्षते. सत्येव हि घटज्ञाने जाताशङ्कः किं घटज्ञानान्तरेण करिष्यति. न ह्यस्यास्तन्निवर्तकं, तस्मिन्सत्येव भावात्. अतः स्वाभाविकं एव  
सर्वसंविदां निश्चयात्मकत्वम्. आशङ्का तु यदि नाम जातु जायते, एवं अपि तन्निराकरणार्थं अपवादसद्भावाभावावनुसर्तव्यौ, न संवादगुणज्ञाने. तदु\[३०३\]पेक्षायां हि प्रामाण्यं एव नावतिष्ठेत. गुणसंवादज्ञानयोरप्येवं एव, सापेक्षत्वेन प्रथमज्ञाने प्रामाण्यशक्त्याधाना\[३०४\]शक्तेरप्य्\[३०५\]अनवस्थापातादित्येतत्परस्तात्प्रपञ्चयिष्यत इति. एवं तावत्प्रकृताभिप्रायो व्याख्यातः. अपि{१,९०}च सर्वभावानां एव स्वकार्यजननशक्तिरसती नान्येन क्रियेत. अभिव्यक्तिमात्रकरणात्. नन्वातुरस्य रोगापहृतशक्तेरसत्येव भोजनादिशक्तिर्भेषजभेदैराधीयते. मैवम्. तिरोहिताभिव्यक्तेः. इतरथा पूर्वशक्तिविनाशापूर्वोत्पादधर्मिकल्पनाभिरतिगौरवं भवेत्. अत एव  
नष्टशक्तीनां भेषजभेदैरपि न प्रतीकारः. असती तु शक्तिस्तेषां अपि जन्येतैव, अविशेषात्. अतः सर्वे भावाः स्वहेतुभ्यः शक्तिमन्तो जाता एव कुतश्चिदागन्तुकाद्धेतोस्तिरोहितशक्तयः सामग्रीविशेषैरभिव्यक्तशक्तयः कार्यं आरभन्ते. न चैवं ज्ञानेऽप्यभिव्यक्त्यपेक्षा सम्भवति, अर्थावग्रहाद्, रूपान्तरेण ज्ञानस्यानिरूपणादुत्पत्तावेवा\[३०६\]र्थपरिच्छित्तेरवश्यम्भावादिति । । ४७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३००\] ज्ञा (का, कःआ)   
\[३०१\] ं अप्रमाणं भ   
\[३०२\] भावात्तदसौ   
\[३०३\] द (ङा)   
\[३०४\] न (का)   
\[३०५\] व्यव (कःआ)   
\[३०६\] व प (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु स्वतःप्रामाण्यवादिनापि गुणवदिन्द्रियादिकारणिकैव प्रमाणोत्पत्तिरास्थेया. तद्यदि गुणाः प्रमाणोत्पत्तौ कारणम्. एवं सति तत्कार्येऽप्यर्थनिश्चये तदधीनतैव युक्ता. तदायत्तप्रामाण्याश्रयणाद्, अत आह आत्मलाभ इति. अयं अभिप्रायः प्रमाणोत्पत्तावपि न गुणा गुणा इत्येवापेक्ष्यन्ते; किन्तु दोषनिराकरणौपयिकतया. दोषा हि प्रमाणोत्पत्तिं विघ्नन्ति. ते गुणैरुत्सारिता न तां विहन्तुं उत्सहन्ते इति. अत एवासत्स्वपि वक्तृगुणेषु कारुणिकत्वादिषु वेदे दोषाभावमात्रादेव प्रामाण्यं सिध्यति. अपि च कारणं नाम गुणः प्रमाणोत्पत्तौ. नैतावता प्रमाणकार्येऽप्यर्थनिश्चये तदपेक्षा युक्ता. आत्मलाभमात्र एव हि भावाः कारणम्  
अपेक्षन्ते, न कार्यनिष्पत्तौ. न हि मृत्पिण्डदण्डादिकारणापेक्षो जन्मनि घट इति उदकाहरणेऽपि तस्य तदपेक्षा दृष्टा. लब्धात्मनस्तु स्वयं एव कारणनिरपेक्षा प्रवृत्तिरवगता. अतः सर्वथा तावदर्थव्यवस्थापनायां अन्यानपेक्षं एव प्रमाणं इति सिद्धं इति । । ४८ । ।

स्वतोऽसती शक्तिरन्येन कर्तुं न शक्यत इति यदुक्तं तत्प्रपञ्चयति
जातेऽपीति त्रिभिः. अयं अभिप्रायः प्रामाण्यस्य ह्यन्यानपेक्षत्वम्{१,९१}एव निबन्धनम्. यदि जातेऽपि विज्ञाने कारणगुणावधारणाधीनं प्रामाण्यं भवेत्, ततः शुद्धिज्ञानोत्पादः कारणान्तरात्प्रतीक्षितव्यः. तस्याः शुद्धेरपरिच्छिन्नाया असत्समत्वात्तस्यापि शुद्धिज्ञानस्य कारणशुद्धौ सत्यां तस्याः शुद्धेर्ज्ञाने च सति प्रमाणता भवति. एवं एव मूलकारणशुद्धिज्ञानस्यापरापरशुद्धिज्ञानापेक्षायां अनवस्थापातान्न कथञ्चित्प्रामाण्यं आपद्यत इति । । ४९५१ । ।

 स्वतस्तु प्रामाण्ये नानवस्थेत्याह यदेति. कारणं आह निवर्तत इति. अयं अभिप्रायः अर्थनिश्चयस्तावज्ज्ञानस्वभावादेव सिद्धः. मिथ्यात्वशङ्का तु तद्धेतुभूतदोषाज्ञानादयत्नेनैव निवर्तते. न हि दोषाणां अज्ञानं प्रागभावो यत्नसाध्यः. ननु नाज्ञानमात्रादभावः सिध्यति. सत्यपि\[३०७\]तस्मिन्भावात्. न च दोषाभावावधारणं अन्तरेण प्रामाण्यं सिध्यति. सत्यं, तदपि त्वयत्नसाध्यं एव, प्रायेण तावत्प्रमातॄणां अनाशङ्क एव ज्ञानोत्पत्तौ व्यवहारो दृश्यते. जाताशङ्कस्यापि प्रसिद्धा एव शङ्कानिराकरणोपायाः, दाहच्छेदादयः स्वर्णादाविति. तावतैव निश्चयोत्पादान्नातिदूरगमनम्. एतच्चोपरिष्टाद्वक्ष्यत एवेति । । ५२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[३०७\] पि भावात्तस्मिन्च न (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तस्माद्बोधस्वभावानुबन्धि ज्ञानानां औत्सर्गिकं प्रामाण्यं कारणदोषार्थान्यथात्वज्ञानाभ्यां अपोद्यत इत्युपसंहरति तस्मादिति. अर्थान्यथात्वज्ञानं{१,९२}च द्वेधा. नैतदेवं इति पूर्वावगतरूपोपमर्दनेन, तत्त्वप्रकाशनेन वा. हेतवो ज्ञानानां इन्द्रियादयः. तेषु वातादिसमुत्थास्तिमिरादयो दोषाः तज्ज्ञानेनोत्सर्गतः प्राप्नुवती प्रमाणतापोद्यत इति । । ५३ । ।

यत्पुनरप्रामाण्यं अवस्तुत्वान्न कारणैर्जन्यत इत्युक्तं, तत्परिहरति
अप्रामाण्यं इति. यदि नाम त्रेधा भिन्नं अप्रामाण्यं ततः किं जातं अत आह
वस्तुत्वादिति. अयं अभिप्रायः त्रिविधं खल्वप्रामाण्यं ज्ञानाभावसंशयविपर्ययैः. तत्र संशयविपर्ययौ प्रति अवस्तुत्वादिति हेतुरसिद्धः, ज्ञानात्मकवस्तुत्वात्तयोरिति । । ५४ । ।

ज्ञानप्रागभावस्त्ववस्तुतया सिद्ध एव. न चास्माकं अप्यसौ दोषैर्जन्यते, ज्ञानकारणाभावादेव त्वदुक्तिवत्तत्सिद्धेः. अतस्तस्मिन्नकारणके साध्यमाने सिद्धसाध्यतैवेत्यभिप्रायेणाह अविज्ञान इति. न चाप्रामाण्यशब्द\[३०८\]वाच्यतामात्रेण संशयविपर्यययोरप्यकारणकत्वं शक्यं अनुमातुम्, अज्ञानवद्, वाचोऽपि गोशब्दवाच्यतया विषाणित्वाप\[३०९\]त्तेरिति
| | ५५ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३०८\] ब्दा (कःआ)   
\[३०९\] त्वानुमानापत्तेः (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वियं अनवस्था प्रामाण्य इव पराश्रयेऽप्रामाण्येऽपीष्यमाणे आपद्यत एव, पारतन्त्र्यं ह्यनवस्थां आपादयति. अतः को विशेषः, अत आह दोषत इति. अस्यार्थः स्वतःप्रामाण्यवादिनां मीमांसकानां दोषतोऽप्रमाणत्वे नानवस्था भवति. दोषेषु ज्ञातव्येषु यथा गुणज्ञानेऽनवस्थापादितेति । । ५६ । ।

{१,९३} स्वतःप्रामाण्यवादिनां इति चानवस्थापरिहारबीजं उक्तं, तदुद्धाटयति साक्षादिति. अयं अभिप्रायः सजातीयापेक्षायां ह्यनवस्था भवति. यथा\[३१०\]प्रामाण्यस्य प्रमाणापेक्षायां उक्तम्. अप्रामाण्यं तु स्वतः प्रमाणेन नैतदेवं इति साक्षाद्विपर्ययज्ञानेन यत्र तावदवगम्यते, तत्र लघुतरं एव गृहीतं इति न पराश्रयत्वमात्रं अनवस्थां आपादयतीति. ननु स्वतःप्रामाण्ये पूर्वं अपि ज्ञानं उत्पन्नं असन्दिग्धं इति किं अप्रमाणं भविष्यति येन परेण पूर्वं बाध्यते. तेनैव तु किं न परं बाध्यते, अत आह
पूर्वेति. अयं अभिप्रायः सत्यम्, उत्सर्गतः पूर्वस्यापि प्रामाण्यं  
प्राप्तं एवापवादभूतेन तूत्तरेण बाध्यमानं तदप्रमाणं भवति. यत्तु तेनैव किं नोत्तरं बाध्यत इति. तन्न, न हीच्छामात्रेण बाध्यबाधकभावो व्यवस्थाप्यते. यद्धि यद्बाध\[३११\]कं अवभासते तत्तस्य बाधकं अभिधीयते. नचानागतोत्तरबाधकरूपेण पूर्वं अवभासत इति नचानागतबाधेनेत्यत्रैव वक्ष्यति. उत्तरस्य तु पूर्वज्ञानबाधं अन्तरेणोत्पत्तिरेव न सम्भवति. उत्पन्नं च तत्. अतस्तदेव पूर्वस्य बाधकम्. तच्च स्वत एव प्रमाणं इति न काचिदनवस्थेति । । ५७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३१०\] प्रमाणस्य (ङा)   
\[३११\] धमानं अ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वस्तु साक्षाद्विपर्ययज्ञानेन परेण पूर्वस्य बाधः, उभयोरपि समानविषयोपनिपातात्. यत्र तूत्तरं कारणदोषविषयं भवति, तत्र विषयभेदान्न बाधो युक्त इति दुरुक्तं हेतूत्थदोषज्ञानात्प्रामाण्यं अपोद्यत इत्यत आह
दुष्टेति बाधोऽन्तेन. अयं अभिप्रायः यद्यपि दुष्टकारणबोधे विषयभेदः पीतशङ्खादिविभ्रमेषु, तथाप्यर्थात्तुल्यार्थतां प्राप्य बाधो भवत्येव. शङ्खे हि पीत इति विदिते परतश्च ज्ञानकारणदोषेऽवगतेऽर्थात्पीतिमा शङ्खस्य प्रतिक्षिप्तो भवति. यत्कारणाधीनात्मलाभं हि यत्कार्यं, तत्तद्दोषे दुष्यति.  
एष च ज्ञानस्य दोषः यदन्यथास्थितस्यान्यथाप्रकाशनम्. अतः कारणदोषेऽवगतेऽर्थान्यथात्वं एवावगतं भवति. एवं च{१,९४}साक्षाद्विपर्ययज्ञानेन तुल्यत्वं इति. अत्रैव वैदिकन्यायं उदाहरति
गोदोहनादिवदिति. दर्शपूर्णमासयोः क्रत्वर्थेन चमसेनापां प्रणयने विहिते भवत्यपरो गुणफलसम्बन्धविधिः. यथा गोदोहनेन पशुकामस्य प्रणयेदिति. अस्यार्थः गोदोहनेन पशून्भावयेदिति. तदिदं पुरुषाभिलषितपश्वर्थ\[३१२\]तया पुरुषार्थं एव\[३१३\]सद्गोदोहनं क्रत्वर्थस्य चमसस्य बाधकं इष्यते. तत्रापि च स्फुटो विषयभेदः. क्रतूपकारो हि चमसस्य साध्यः.  
पशवो गोदोहनस्यार्थादेव तुल्यार्थतया तत्रापि बाधो वक्ष्यते. गोदोहनं हि द्रव्यम्. न तत्क्रियां अनाश्रितं उदासीनं फलं भावयितुं अलं इति यांकाञ्चित्क्रियां आश्रयतया समीहमानं सन्निहितं क्रत्वर्थमपां प्रणयनं गृह्णातीति तदाश्रितेन पशवो भावयितव्या इति शास्त्रार्थोऽवतिष्ठते. एवं च तेनैव क्रत्वर्थमपां प्रणयनं सिद्धं इति चमसो निवर्तते. नन्वसावेव क्रतौ विनियुक्त इति कथं तत्परित्यागेन गोदोहनेन क्रतूपकारो भाव्यते. सत्यम्. पशुकामप्रयोगे तु क्रतुरपि गोदोहनं एव स्वोपकारसाधनतयानुजानाति. कार्यार्थो हि स्वगुणं प्रत्यादरः, न स्वीयतया. तच्च कार्यं फलार्थत्वादेव गोदोहनादासादितं  
क्रतुनेति किं आदरेण स्वगुणे. आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३१२\] र्थम्  
\[३१३\] व गो (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 सर्वस्यैव हि कार्यार्थः स्वगुणग्रहणादरः ।

 अन्यार्थगुणसिद्धे तु कार्येऽस्याः स्वगुणेन किं । ।

इति. तदिह यथा पुरुषार्थेनैव गुणेन भिन्नविषयोऽपि क्रत्वर्थश्चमसोऽर्थात्तुल्यार्थतया बाध्यते, एवं अत्रापीति न दोष इति । । ५८ । ।

किं एष एवोत्सर्गः यत्सर्वदा परेण पूर्वं बाध्यते. नेत्याह तत्रेति. यदि तत्र दुष्टकारणबोधे नैतदेवं इति विपर्यये वा परा बाधधीर्न भवति कारणदोषज्ञानं वा, तदा पूर्वस्य बाधो भवति न त्वन्यथेति. अथोभयोरन्यतरोद्भूतौ किं नाम भविष्यति, अत आह तदुद्भूताविति. तदा बाधके सापवादे प्रथमं एव निरपवादं औत्सर्गिकं प्रामाण्यं लभत इति । । ५९ । ।

{१,९५} ननु प्रमाणेन सता तृतीयेन बाधकं बाध्यते. तदेव तु कथं प्रमाणं अत आह स्वत इति. सर्वं खलु विज्ञानं जातं स्वत एव प्रमाणं अविज्ञायमानदोषम्. तथा च तृतीयम्. अतस्तेन बाधकबाधने कृते भवत्याद्यस्य मानतेति. नन्वसत्स्वपि\[३१४\]दोषेषु दोषाशङ्का यथा आदिमे जाता, एवं अन्तिमेऽपीति प्रामाण्यं नावतिष्ठते, अत आह दोषेति. अयं अभिप्रायः जाते दोषज्ञाने सम्भाविता दोषाः प्रामाण्यं विघ्नन्ति. तृतीये तु दोषज्ञानं न तावदुत्पन्नम्. शङ्का तु नोत्प्रेक्षामात्रेण कर्तुं उचिता, सर्वव्यवहारोच्छेदप्रसङ्गात्.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३१४\] षाश   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत एव च गीतासु नरं नारायणोऽब्रवीत् ।

 नायं लोकोऽस्ति कौन्तेय न परः संशयात्मनः । ।

इति. यस्य तु तृतीये विज्ञाने दोषज्ञानं बाधक\[३१५\]ज्ञानं वा जायते, तस्यास्तु चतुर्थज्ञाना\[३१६\]वसानो निर्णयः. न त्वेतदेवं, प्रायेण हि प्रथमज्ञानजन्मन्येव निरपवादो निर्णयो दृश्यते. क्वचित्तु बाधका\[३१७\]वसानस्तृतीयज्ञानोदयोऽपि नातिप्रचुरः. नतरां चरुर्थज्ञानजन्म. सत्यपि तु तस्मिन्न स्वतःप्रामाण्यं विहन्यते इत्येवं परतयैवेदं अस्माभिरुक्तम्. अस्तु चतुर्थज्ञानान्निर्णय इति वार्त्तिककारोऽप्यत एव एवं त्रिचतुरज्ञानजन्मन इति वक्ष्यतीति. किं पुनः कारणं अनुत्पन्ने दोषज्ञाने नाशङ्केति. न हि प्रयोजनानुवर्तीनि प्रमाणानि. दृष्टव्यभिचारस्य हि प्रमातुरेकत्रापि नाश्वासो भवेद्यदि चैवं उच्छिद्यन्ते व्यवहाराः. कामं  
प्रमाणतो हि ते परिनिस्तिष्ठन्ति. न तेभ्यः प्रमाणं अत आह
निष्प्रमाणिकेति. अयं अभिप्रायः यावद्धि दोषाणां अभावो नावधार्यते, तावत्प्रमाणेतरसाधारणधर्मदर्शिनो भवत्याशङ्का प्रमाणवती. दोषाभावावधारणे तु जाते तानाशङ्कमानस्याभावविरोध एव.\[३१८\]अर्थेन्द्रियादयो हि ज्ञानकारणम्. तद्दोषा दूरत्वतिमिरादयः. तद्यथा दूरे सन्तस्तरवो वनं इत्येकाकारतया परिगृहीताः सन्निकर्षे नाना दृश्यन्ते. तदा दूरत्वदोषादेकत्वबुद्धिरुपजातेति निश्चीयते. नानात्वबुद्धेस्तु न कश्चिद्दोषो दृश्यत इति कथं आशङ्क्यते.{१,९६} एवं सन्तमसे गव्यश्वभ्रमे स एव दोषः. दिवा तु गोज्ञाने न कश्चिद्दोषः सम्भाव्यत इति  
तत्प्रमाणम्. एवं चक्षुरादिदोषाणां तिमिरादीनां अभावेऽवगते निष्प्रमाणिकैव दोषाशङ्का. यत्रापि सादृश्यचलत्वादयो विषयदोषा भ्रान्तिहेतवः, तत्रापि भेदकधर्मावधारणे निश्चलत्वेऽवगते च न काचिद्दोषाशङ्केति न तत्समयभाविनो ज्ञानस्याप्रामाण्यं इति । । ६० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३१५\] को वा 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[३१६\] नान्निर्णयः (का); नाद्ज्ञानोदयो निर्णयः (कःआ)   
\[३१७\] काधीनस्तृ (का)   
\[३१८\] आत्मे (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं त्रिचतुरैरेव ज्ञानैर्दोषाभावसिद्धेर्न ततोऽधिका मतिः प्रार्थनीया प्रामाण्यसिद्धये, येनानवस्था भवेत्. यावदेव तु तृतीयं चतुर्थं वा ज्ञानं उत्पन्नं, तावदेवैकं पूर्वं उत्तरं वा निरपवादं स्वतःप्रामाण्यं आपद्यत इत्याह एवं इति । । ६१ । ।

समधिगतं तावत्सर्वप्रमाणानां स्वतःप्रमाणत्वं दोषतश्चाप्रमाणत्वं इति. प्रकृतं इदानीं वेदानां प्रामाण्यं यथा सिध्यति तथा प्रतिपादनीयम्. तदर्थं च वक्त्रधीना एव शब्दे दोषा न स्वाभाविका इत्याह शब्द इति. अयं अभिप्रायः
यदा वक्त्रधीनाः शब्दे दोषा इति समधिगतं भवति, तदा वेदे वक्तुरभावान्निराश्रया दोषा न सम्भवन्तीति निरपवादं प्रामाण्यं उप\[३१९\]पन्नं भवति वेदानाम्. स्थितं चेदं यत्पराधीनः शब्दे दोष इति, स हि ना(?र्था ।र्थ)संस्पर्शीति पूर्वं उपपादितम्. पुरुष एव भ्राम्यन्नन्यदन्यथा बुद्ध्वा  
तथैव परस्मै\[३२०\]प्रतिपादयन्शब्दं दूषयति. क्वचिच्चान्यथैव ज्ञात्वा विप्रलिप्सयान्यथा वदति, तत्रापि तदधीनैव शब्दे दोषावगतिः. स्थानकरणादिदोषाद्वा कलाध्माताम्बूकृतैणीकृतादिदोषदुष्टः शब्दो लक्ष्यते. सर्वथा पराधीन एव शब्दे दोषावगमः, न पुनरसुरभिगन्धवत्स्वभावदुष्टः शब्द इति. स इदानीं वक्त्रधीनो दोषो गुणवद्वक्तृप्रयुक्ते वा क्वचित्पौरुषेये वाक्ये न भवतीत्याह तदभाव इति । । ६२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३१९\] त्पन्नं (का)   
\[३२०\] कथयञ् छब्दं (कःआ, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,९७} ननु वक्तृगुणा वक्तर्येव दोषानुत्सारयन्ति, कथं तैर्निरस्तैः शब्दो निर्दोषो भवत्यत आह तद्गुणैरिति. उक्तं वक्तृदोषा एव शब्दं दूषयन्तीति. स चेद्गुणैरुत्सारितो दोषः, कः प्रसङ्गः शब्दे दोषाणाम्. न हि वक्तर्यनाश्रितानां एव दोषाणां शब्दे सङ्क्रान्तिः सम्भवतीति फलतः सङ्क्रान्तिवाचोयुक्तिरिति. वक्त्रभावादेव वा निराश्रया दोषा नोत्सहन्ते भवितुं नित्यवेदवाक्य इत्याह यद्वेति. दोषाभावाच्च न स्वतःप्रामाण्यं वेदानां विहन्यत इति भावः । । ६३ । ।  
 नन्वङ्गीकृतं तावद्भवतापि पुंवाक्येषु गुणेभ्यो दोषाभाव इति. एवं च कुतोऽयं विवेकः दोषनिराकरण एव गुणा व्याप्रियन्ते न तु प्रामाण्य इति, अत आह पौरुषेये इति. अयं अर्थः सत्यं पौरुषेयवाक्येषु दोषाभावगुणात्मकं उभयं दृश्यत एव. यथा तु गुणतो न प्रामाण्यं तथा प्रामाण्यं प्रागुक्तं एव अनवस्था हि तथा स्यादिति. अतो दोषाभावमात्रौपयिका गुणा न स्वरूपेण प्रामाण्य उपयुज्यन्त इति । । ६४ । ।

एतदेवोपसंहरति तस्मादिति. अप्रामाण्यस्य हि द्वयं कारणं कारणदोषज्ञानं बाधकप्रत्ययो वा. गुणनिराकृतेषु च दोषेषु पुंवाक्येषु नोभयं अपि सम्भवति. न ह्यसनतो दोषा ग्रहीतुं शक्यन्ते. न चादुष्टकारणजनितस्य ज्ञानस्य बाधकः प्रतितिष्ठति. अतोऽप्रामाण्यस्य यत्कारणद्वयं तदसत्त्वादुत्सर्गतः प्रामाण्यं अनपोदितं इति । । ६५ । ।

असति चापवादे न प्रत्ययजनकत्वेनोत्सर्गतः प्राप्तं प्रामाण्यं पुंवाक्यानां अपनीयत इत्याह प्रत्ययोत्पत्तिरिति. अत्र चोदयति दोषाभाव {१,९८}इति. यद्याप्तवाक्येषु गुणनिबन्धनो दोषाभावः, एवं तर्हि गुणज्ञानाधीन इव प्रामाण्येऽनवस्थैव. कः खल्वत्र विशेषः, गुणज्ञानाधीनं वा प्रामाण्यं तदधीनो वा दोषाभाव इति. यदेव हि दोषाभावं ग्रहीतुं गुणज्ञानं अपेक्ष्यते, तस्यैव हि गुणज्ञानाधीनो दोषाभावः, तस्याप्येवं इति सैव पूर्वोक्तानवस्था. तथश्च प्रामाण्योत्खातिरिति । । ६६ । ।

परिहरति तदेति.  
अयं अभिप्रायः यदि ज्ञाता एव गुणा दोषानुत्सारयेयुः, एवं अनवस्था भवेत्. न त्वेतदेवं इति. कथं नाम व्याप्रियन्ते अत आह दोषाभावे इति. सन्मात्रतया गुणा दोषानुत्सारयन्ति.\[३२१\]अतोऽसन्तो दोषा न ज्ञाता इति सहजं प्रामाण्यं अवतिष्ठत इति । । ६७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२१\] त   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तदेवं तावद्गुणनिराकार्यदोषेष्वपि पुंवाक्येषु दोषपरिहार उक्तः. अकर्तृसन्दृब्धे तु वेदे निराश्रया दोषाः शङ्कां अपि नाधिरोहन्तीत्यप्रामाण्यशङ्कापि नास्त्य्\[३२२\]एवेत्याह तत्रेति. प्रामाण्यस्यौत्सर्गिकस्याप्रामाण्यं अपवादभूतं तन्निर्मुक्तिर्वेदे लघीयसी न पुंवाक्यवद्गुणापेक्षि\[३२३\]तया गुर्वीति भाव इति । । ६८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२२\] स्तीत्या   
\[३२३\] क्ष (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यतः पुंवाक्येष्वपि न गुणापेक्षं प्रामाण्यम्, अतो न शब्दानां प्रमाणता वक्त्रधीना. तद्गुणापेक्षायां तु तदधीनता भवेत्. न चैतदेवं इति वर्णितं एव. अतो यद्नैयायिकादिभिः प्रामाण्यसिद्ध्यर्थं वेदे वक्तुरुपासनं कृतं महेश्वरेण वेदाः प्रणीता इत्याश्रितं तदयुक्तं, दोषाभावादेव तेषां स्वतः प्रामाण्यसिद्धेरित्यभिप्रायेणाह अत इति न युक्तमन्तेन.{१,९९}अप्रमाणत्वानुगुणैव दोषाशङ्कां उपजनयन्ती कर्तृकल्पनेत्याह अप्रमाणत्वेति । । ६९ । ।

अत एव च यदपि नास्तिकैराप्ताप्रणीतत्वेनाप्रामाण्यप्रसञ्जनं कृतं, तदप्यत्र नित्ये वेदे दोषाय न जायत इत्याह ततश्\[३२४\]चेति. अयं अभिप्रायः
पौरुषेयवाक्यं आप्ताप्रणीतत्वेन दुष्यति. तद्धि तदप्रणीतं अर्थादनाप्तप्रणीतं भवेत्. ततश्च तद्दोषदुष्टं अप्रमाणं भवेत्. नित्यं तु यदि नामाप्ताप्रणीतम्, एवं अपि निर्दोषं एवेति न तस्याप्ताप्रणीतत्वेन प्रामाण्यं विहन्यते. पौरुषेयं अपि हि नाप्ताप्रणीतत्वेनाप्रमाणम्, अपि तु अनाप्तप्रणीततया. सा च नित्ये नास्तीति किं अप्रमाणं भविष्यतीति. ननु व्याप्तिबलेन परैराप्ताप्रणीतत्वेनाप्रामाण्यं साधितं बालादिवाक्यनिदर्शनेन यद्वाप्तेनाप्रणीतत्वादित्यत्र. अतो  
हेतुदोषा एव विरुद्धासिद्धादयोऽभिधीयन्ताम्. किं स्वगोत्रानुसारिणा वचनेन, अत आह प्रयोगाणां इति. न परमस्य प्रयोगस्य, सर्वेषां एव प्रयोगाणां उत्तरत्र प्रतिसाधनं वक्ष्याम एव चोदनाजनिता बुद्धिरित्यादिना. अतः प्रतिहेतुविरुद्धा अप्रामाण्यहेतवः संशयजनकतया नाप्रामाण्यं निश्चाययन्ति यदि तुल्यबलाः. अथ तु प्रामाण्यहेतवो बलीयांसः, ततस्तद्बाधिता नतरामात्मानं अप्रामाण्यहेतवो लभन्त इति । । ७० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२४\] त इति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

कथं पुनराप्ताप्रणीतत्वं न दोषाय, आप्तो हि प्रमाणेनार्थं प्रतिपद्य वाक्यं आरचयति. तच्च मानान्तरसंवादादेव हि प्रमाणं भवति. आप्ताप्रणीतं ह्य्\[३२५\]असन्मूलप्रमाणान्तरं कथं प्रमाणं भविष्यतीत्यत आह पौरुषेयेति. अयं अभिप्रायः वेदवाक्यं मूलान्तरानपेक्षं एव स्वार्थे प्रमाणं, किं तस्य प्रमाणान्तरेण. पौरुषेये तु वचसि प्रमाणान्तरं मूलकारणं इति तत्तदभावे दुष्यतीति । । ७१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२५\] त्व (कःआ, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१००} यत्तु असन्मूलान्तराणां असम्भवत्संवादानां कथं प्रामाण्यं इति, तदयुक्तम्. येनैव हि कारणेन प्रमाणान्तरमूला न चोदनाः, तेन येयं असङ्गतिस्तासां प्रमाणान्तरैः, सैव सुतरां प्रामाण्यकारणम्. अत एव अर्थेऽनुपलब्धे इति वक्ष्यति. अप्राप्ते शास्त्रं अर्थवदिति च. प्रमाणान्तरमू\[३२६\]लत्वेऽनुवादत्वं एवासां आपद्यते, न प्रामाण्यम्. न हि नो गन्तृमात्रं प्रमाणं इत्यभिप्रायेणाह तेनेति. । । ७२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२६\] प्राप्तविषयत्वे (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यदपि तावत्प्रमाणान्तरगोचरार्थं पुंवचनं, तस्यापि प्रामाण्ये न संवादः कारणम्. किमङ्ग पुनः प्रमाणान्तरागोचरार्थानां वेदवाक्यानां इत्यभिप्रायेणाह अन्यस्यापीति. तदपि स्वत एव प्रमाणं इति भावः. नन्वेक एवार्थोऽनेकेभ्य आप्तवाक्येभ्योऽवगम्यते. सर्वाणि च तानि प्रमाणानि. यथा
अष्टवर्षं ब्राह्मणं उपनयीत

 गर्भाष्टमेऽब्दे\[३२७\]कुर्वीत ब्राह्मणस्योपनायनं

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२७\] वा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इति च. अतः कथं उच्यते प्रमाणान्तरागोचरार्थत्वं एव प्रामाण्ये कारणं इति, अत आह तुल्यार्थानां इति. एकार्थोपनिपातिनां हि व्रीह्यादीनां विकल्पो वक्ष्यते एकार्थास्तु विकल्पेरन्(१२.३.१०) इति. अतोऽत्रापि प्रमातृभेदाद्व्यवस्थितविकल्प एव प्रमाणानां, शाखादिविकल्पवत्. न पुनरन्योन्यसंवादः प्रामाण्ये कारणम्. तथा हि गौतमीयगोभिलीये छन्दोगानां, याज्ञवल्कीयं वाजसनेयिनां प्रमाणं विकल्प्यत्वात्. विकल्पनीयत्वादेकैकं स्मृतिवाक्यं एकैकस्य प्रमातुर्बोधकं न त्वन्योन्यसंवादात्\[३२८\]प्रामाण्यम्, धर्मद्रोणाध्यायिनां अपि नान्योन्यसंवादः प्रामाण्ये कारणम्. एकस्माद्धि तं अर्थं विदितवतोऽन्यदनुवाद एव. अन्यस्यैव  
तु तत्प्रमाणम्. एवं भिषग्विद्यास्वपि दर्शयितव्यं इति । । ७३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२८\] दःप्रामाण्ये कारणम्. ध (कःआ, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१०१} यत्र तर्हि प्रमातुरेकस्यैवैकार्थगोचरा नानाप्रमाणैः परिच्छेदा जायन्ते तत्र कथम्. यथा कश्चिद्दूरे सन्तं अग्निं प्रथमं आप्तवाक्यादवगच्छति, पुनश्चोपसर्पन्धूमादनुमिनोति, ततः पुनरत्यन्तं आसीदन्प्रत्यक्षयति. तत्र हि सर्वाण्येव प्रमाणानि, परस्परसङ्गतार्थानि च. अतः कथं न संवादः प्रामाण्ये कारणं इत्यत आह यत्रापीति. अयं अभिप्रायः
यदि तावदनधिकविषयाण्येव तानि सर्वाणि, तत एकं एव तत्राद्यं प्रमाणम्. इतराणि त्वनुवादभूतानि. नचैतान्यनधिकविषयाणि. न ह्यसावर्थः पूर्वेण प्रमाणेन तथावगतः यथोत्तरैरवगम्यते, उत्तरोत्तरकालसम्बन्धातिरेकात्. अपि चाप्तवाक्यात्पर्वतोऽग्निमानिति सामान्यतोऽवग\[३२९\]म्यते. पुनस्  
तदेकदेशविशेषो\[३३०\]धूमानुमानादवगम्यते. असाधारणधूमदर्शनाच्च काष्ठादिभेदभिन्नः प्रत्यक्षेण च समुन्मी\[३३१\]लिताखिलविशेषो\[३३२\]विशदतरमयं इत्यपरोक्षं अवसीयते इत्यधिकाधिकविषयाणां न संवादतः प्रामाण्यं इति । । ७४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३२९\] गते   
\[३३०\] षोऽनु   
\[३३१\] दिता  
\[३३२\] षोऽपि वि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

संवादनिबन्धने च प्रामाण्येऽनवस्थापद्यत इत्याह सङ्गत्येति । । ७५ । ।

नन्वविसंवादि ज्ञानं प्रमाणं अर्थक्रियास्थितिश्चाविसंवाद इति जातायां अर्थक्रियायां किं प्रमाणान्तरापेक्षया. यथाहुः 

 प्रमाणं अविसंवादि ज्ञानं अर्थक्रियास्थितिः ।

 अविसंवादनं

इति. प्रत्यक्षं अनुमानं च द्वे एव प्रमाणे इति प्रतिज्ञाय न ह्याभ्यां अर्थं परिच्छिद्य प्रवर्तमाणोऽर्थक्रियायां विसंवाद्यते इति च. अतोऽर्थक्रियावसानैव प्रमाणस्थितिरिति न ज्ञानान्तरापेक्षायां अनवस्था. अत आह कस्येति. अयं अभिप्रायः अर्थक्रियाज्ञानं अपि\[३३३\]न तावदप्रमाणम्\[३३४\]अर्थक्रियां व्यवस्थापयितुम्{१,१०२}अलं इति तत्प्रामाण्यार्थं अपरापरार्थक्रियानुसरणेनानवस्थैव. यदि त्वनपेक्षितज्ञा\[३३५\]नान्तरं एव तत्प्रमाणम्, एवं सति प्रथमं अर्थज्ञानं एव किं अनपेक्षं न प्रमाणं इष्यते. न ह्यनयोरवबोधरूपत्वेऽसंशयात्मकत्वे च\[३३६\]कश्चिद्विशेषो दृश्यते. अपि च प्रमाणेनार्थं परिच्छिद्य प्रवर्तमानोऽर्थक्रियायाम्  
अविसंवादं मन्यते. तत्रार्थक्रियास्थितेः प्रागविसंवादानवगतेर्न प्रांआण्यनिश्चय इति कथं प्रवृत्तिः. अप्रवृत्तस्य वा\[३३७\]कथं अर्थक्रियास्थितिः. तदिहोभयस्मिन्नन्योन्याधीने दुरुत्तरं इतरेतराश्रय(त्व)म्. अथ सन्देहादेव प्रवृत्तोऽर्थक्रियास्थित्या अविसंवादं बुद्ध्वा प्रामाण्यं मन्यते, कृतं तर्हि प्रमाणेन. अर्थक्रियार्थं एव हि तदर्थ्यते. सा चेत्सन्देहादेव जाता, स एव साधीयान्. तस्यैव व्यवहारौपयिकत्वात्. अतो यदप्युक्तं हिताहितप्राप्तिपरिहारयोर्नियमेन सम्यग्ज्ञानपूर्वकत्वादविदुषां तद्व्युत्पादनार्थं प्रमाणनिश्चयप्रणयनं इति, तदप्ययुक्तम्. अतत्पूर्वकत्वात्तयोः. अपि चास्मिन्मते सकृज्जातविनष्टेषु  
विद्युदादिभावेषु न काचिदर्थक्रिया जातेति तज्ज्ञानं प्रमाणं न स्यात्. अथ\[३३८\]तत्रापि शब्दप्रयोगोऽर्थक्रियेत्युच्यते, तर्हि निर्विकल्पके अप्रामाण्यप्रसङ्गः. तस्मादविसंवादि प्रमाणं इति मन्यामह एव. अर्थक्रिया\[३३९\]स्थितिस्तु अविसंवाद इति न मृष्यामहे. अर्थान्यथात्वहेतूत्थदोषज्ञानाभ्यां एव तूत्पन्नस्य ज्ञानस्य विसंवादः. तदभावाच्चाविसंवादः. तावता च प्रामाण्यं इति सिद्धं न संवादापेक्षं प्रामाण्यं इति । । ७६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३३३\] पि तावदप्र   
\[३३४\] णं नार्थ (ङा)   
\[३३५\] प्रमाणान्त (का)   
\[३३६\] वा   
\[३३७\] च (कःआ)   
\[३३८\] थवा त (ङा)   
\[३३९\] या तु अवि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अपि च संवादापेक्षिणि प्रामाण्ये श्रोत्रजा बुद्धिरिन्द्रियान्तरजन्याभिर्बुद्धिभिरसंवादादप्रमाणं आपद्यते इत्याह
श्रोत्रेति. यदि त्वस्याः श्रोत्रज्ञानान्तरसंवादाद्\[३४०\]एव प्रामाण्यं इष्यते, तथा सति वेदेऽपि तत्तद्वाक्योच्चारणानुगामिनी शतकृत्वो बुद्धिरुत्पद्यत इति सापि नाप्रमाणं इत्याह स्याच्चेद्{१,१०३}इति. प्रमाणान्तरजन्या तु संवादबुद्धिर्न परं वेदे, श्रोत्रेऽपि प्रत्यक्षे च नास्तीत्युक्तं एवेत्याह प्रमाणेति । । ७८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३४०\] दात्प्रा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तदेवं स्थिते यद्येकेन्द्रियाधीनज्ञानसंवादात्श्रोत्रं प्रमाणं इत्युच्यते; एवं सति वेदेऽपि\[३४१\]तत्तद्वाक्योद्भावितबुद्धिसंवादाद्दुर्वारं प्रामाण्यं इत्याह यथेति. पौनरुक्त्यं त्वत्रानवहिता मन्यन्ते इति, किं तदाक्षेपपरिहाराभ्यां इति । । ७९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३४१\] तद्वा (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यत एते संवादापेक्षिणि प्रामाण्ये दोषाः, तस्माद्विमुच्य संवादग्रहणं यदुत्पन्नं दृढं असन्दिग्धं ज्ञानान्तरेण च नैतदेवं इति न विसंवाद्यते. विज्ञानं विशिष्टविषयं ज्ञानम्, अधिकविषयं इति यावत्. एतेन स्मरणं व्यवच्छिनत्ति. तद्धि पूर्वज्ञानादविशिष्टं अनधिकविषयत्वात्. तदेव प्रमाणं इत्याह तस्मादिति । । ८० । ।

 क्व पुनः प्रमाणान्तरास\[३४२\]ङ्गतार्थं वचः प्रमाणं दृष्टं, येन वेदवाक्यानां प्रामाण्यं आश्रीयते. पौरुषेयं हि सर्वं प्रमाणान्तरप्रतिपन्नार्थं एव, अत आह न चेति. अयं अभिप्रायः
नानुमानसाध्यप्रामाण्यानि प्रमाणानि, येन क्व दृष्टं इति पर्यनुयु\[३४३\]ज्यामहे. अनुमाने हि दृष्टान्तापेक्षा भवति. स्वत एव च प्रमाणानां प्रामाण्यं इति न तेषां अनुमानेन प्रामाण्यं साधनीयं इति. अनुमानेन च प्रामाण्यसाधने तस्याप्यनुमानान्तरापेक्षायां अनवस्थेत्याह
सर्वस्येति । । ८१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[३४२\] गोचरार्थं (ङा)   
\[३४३\] यो (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१०४} अत्र चोदयति नन्विति. अयं अभिप्रायः यथा अप्रमाणं अप्रमाणतया ना\[३४४\]वसीयत इति परापेक्षम्, एवं प्रमाणं अपि प्रमाणतया न प्रकाशत इति तदपि परापेक्षं आपद्यते. न हि प्रमाणत्वेनागृहीतं प्रत्यक्षादि व्यवहाराय\[३४५\] कल्पते. तदर्थं च प्रमाणानुसरणं न व्यसनेनेति । । ८२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३४४\] नाध्यव 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[३४५\] यावक (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

परिहारति प्रमाणं इति. अयं अभिप्रायः यथा अविदितस्वरूपशक्तीन्यपि चक्षुरादीन्द्रियाणि परानपेक्षाण्येव कृतकार्याणि कार्यान्यथानुपपत्त्या पश्चादवसीयन्ते, न चैतेषां ज्ञानं कार्यं प्रत्युपयुज्यते, तस्य निरपेक्षैरेवेन्द्रियैः कृतत्वात्. एवं प्रमाणं अपि प्रत्यक्षादि प्रत्ययान्तरग्रहणात्पूर्वं स्वकार्ये विषयपरिच्छेदे निरपेक्षं एव संस्थितं अतिक्रान्तं स्वरूपेणैव कदाचिद्गृह्येतापि यदि जिघृक्ष्यते. न तु तस्य ग्रहणं प्रामाण्य उपयुज्यते. यादृशं हि रूपं अस्य प्रत्ययान्तरेणा\[३४६\]पि ग्रहीतव्यं तेनैव रूपेण तत्प्रागप्यासीदेव. घटप्रत्यक्षेण हि घटो घटोऽयम्  
इति निश्चिता\[३४७\]कारः प्रवेदितः. तावदेव च तस्य प्रमाणत्वं, प्रमाणान्तरेणापि घटोऽमुना परिच्छिन्न इत्येव प्रवेदनीयम्, नाधिकं किञ्चिदिति जायमानं अपि कृतकरं एव तत्प्रमाणान्तरम्. अप्रमाणे तु पूर्वानवगतरूपज्ञा\[३४८\]नायार्थवत्प्रत्ययान्तरं इति वक्ष्यति. संस्थितं इति प्रमाणपर्यवसानं दर्शयति. कार्यान्तरनिष्पत्त्या हि प्रमाणं सन्तिष्ठते. संस्थिते चानर्थकं प्रत्ययान्तरं इति । । ८३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३४६\] ण गृहीतं ते (का)   
\[३४७\] तरूपः प्र (ङा)   
\[३४८\] ज्ञापना (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यतश्च स्वरूपेण प्रत्ययान्तरैः प्रमाणं अवसीयते, तच्च स्वरूपं अवगतपूर्वं एव, अतोऽस्य प्रमाणस्य प्रत्ययान्तरेण ज्ञायमानत्वं न प्रामाण्य{१,१०५}उपयुज्यते. इदं हि तस्य प्रामाण्यं यत्स्वविषयप्रकाशनं, तच्च पूर्वस्मादेव स्वस्माल्लब्धं इत्यनर्थकं प्रत्ययान्तरं इत्युक्तं एवार्थं व्यक्तीकर्तुं आह तेनेति । । ८४ । ।

अप्रमाणे तु प्रत्य\[३४९\]यान्तरं अर्थवदिति युक्तैव तत्र तदपेक्षेत्याह
अप्रमाणं इति.\[३५०\]अयं अर्थः अप्रमाणं हि स्वरूपेणार्थं गृह्णाति. यादृशं हि ज्ञानस्य स्वरूपं तादृशं एवार्थेऽध्यारोपयतीति यावत्. इदं रजतं इति\[३५१\]हि शुक्तौ रजताकारं अप्रमाणं तां अपि तदाकारतया गृह्णाति. अत एव च तन्मिथ्या भवति. तच्चैतन्मिथ्यात्वं एवात्मनो न तेनात्मना प्रवेदितं इति तत्प्रवेदनाय युक्तैवान्यापेक्षा. असति हि मिथ्यात्वग्राहिणि प्रत्ययान्तरे न स्वार्थे ज्ञानस्वरूपारोपो मिथ्यात्वं निवर्तते. असत्यां च तन्निवृत्तावप्रमाणादेव प्रामाण्यव्यवहारः प्रतायेत. अतस्तन्निवृत्तयेऽर्थवत्प्रत्ययान्तरं इति । । ८५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३४९\] माणान्त   
\[३५०\] ति. अप्र (ङा)   
\[३५१\] ति शु   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

कस्मात्पुनः प्रत्ययान्तरैरगृहीतं मिथ्यात्वं न निवर्तते, अत आह न हीति. यादृशं ज्ञानं तथार्थो न भवतीति योऽयं अर्थस्यातथाभावः नायं पूर्वेणाप्रमाणेनोपात्तः. अपरिच्छिन्न इति यावत्. प्रमाणेनैव हि तथात्वं, तस्य हि तथात्वं अर्थस्य कार्यं, तच्च तेनैव प्रकाशितं इति न तत्र परापेक्षा. अन्यथात्वं त्वर्थस्याप्रमाणादसिद्धं इति तत्र प्रमाणान्तरं सावकाशं इति.\[३५२\]आह अस्तु परतो मिथ्यात्वम्, एवं अपि न प्रामाण्यं चोदनानाम्, अनुमानेन मिथ्यात्वावगमात्. उक्तं हि 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३५२\] ति. अस्तु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 स्वर्गयागादिसम्बन्धविषयाश्चोदना मृषा
।

इति, अत आह तत्रापीति. अयं अभिप्रायः न यतः कुतश्चित्परस्मान्मिथ्यात्वम्, अपि तु तत्राप्यर्थातथाभावे मिथ्यात्वेऽन्यथात्वविषयैव{१,१०६} या धीः नेदं रजतं इति वा शुक्तिरियं इति वा सा कारणं, दुष्टकारणविषया वा. यथा वक्ष्यति यस्य च दुष्टं करणं यत्र च मिथ्येति भवति प्रत्ययः इति । । ८६ । ।

किं एष मन्त्रः. अनुमानादपि मिथ्यात्वं अवसीयमानं न कदाचिदपि निग्रह\[३५३\]स्थानं आपादयतीति, अत आह तावतेति. चकारो हेतौ. नायं मन्त्रः. किन्त्वनुमानान्मिथ्यात्वं अवगन्तुं एव न शक्यते, प्रतिहेतुविरुद्धत्वादनुमानानाम्. नास्तिकानां अपि चाभ्युपेतस्वागमाप्रामाण्यप्रसङ्गाच्च. शक्यते हि तदागमानां अपि वाक्यत्वादिना मिथ्यात्वं अनुमातुम्. चोदनाजनितासन्दिग्धाविपर्यासितज्ञानविरुद्धाश्च हेतवो न प्रामाण्यं आच्छादयितुं उत्सहन्ते चोदनानां इति तावतैव कारणद्वयेन मिथ्यात्वं गृह्यते, न\[३५४\]पुनः परोक्तदुरुक्तहेतुसङ्घातेनेति. ननु यदपि तदर्थान्यथात्वज्ञानं दुष्टकारणज्ञानं वा, तदपि नाप्रमाणं मिथ्यात्वं प्रतिष्ठापयति. प्रामाण्यं  
च पूर्वज्ञानविरोधात्तस्यापि दुरध्यवसानं इति कथं पूर्वस्य मिथ्यात्वं अत आह उत्पत्त्यवस्थम् इति. तदिदं उभयविधं मिथ्यात्वग्राहि ज्ञानं उत्पत्त्यवस्थितं प्रमाणं इति मीयते. यथा प्रमाणं भवति तेनात्मना मीयत इत्यर्थः. तत्खलूत्पत्तिदशां अधिरूढं इति न तावदनुत्पत्तिलक्षणेनाप्रामाण्येन परिभूयते. निश्चयत्वात्मकत्वाच्च न संशयरूपेण. न चास्य बाधकान्तरं उपलभ्यत इति प्रमाणं एव. अतस्तेन शक्यते पूर्वस्य मिथ्यात्वं आपादयितुम्. तस्यापि बाधकोदये प्रमाणेतरविभागो भणित एवेति सूक्तं द्वेधैव मिथ्यात्वं इति । । ८७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३५३\] हं आ   
\[३५४\] न प (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यतश्च द्वेधैव मिथ्यात्वं अवगम्यते न प्रमाणान्तरेण, अतः परस्मा अपि मिथ्यात्वं प्रतिपादयितुकामेनैतदेव मिथ्यात्वहेतुध्वयं वक्तुं उचितम्. न त्वप्रमाणसाधर्म्यमात्रप्रयोजकं, यथा परैः कृतं इत्याह अत इति । । ८८ । ।

{१,१०७} आगमविरोधश्चानुमानेनाप्रामाण्यं साधयतां इत्याह
चोदनेति. अयं अभिप्रायः चोदनाजनितं ज्ञानं त्रिविधा\[३५५\]प्रामाण्यरहितं स्वतश्च प्रमाणं इति स्थितम्. अतस्तेनैवाप्रामाण्यप्रतिज्ञा बाध्यते. तस्मिन्परिपन्थिनि न वाक्यत्वादीनां अप्रामाण्येन सम्बन्ध एव ग्रहीतुं शक्यत इति । । ८९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३५५\] धदोषर   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र किञ्चिदाशङ्कते तन्मिथ्यात्वादिति. अयं अभिप्रायः प्रमाणं सच्चोदनाजनितं ज्ञानं अनुमानं उपमृद्गाति. तदेव तु तत्प्रतिहतं मिथ्या सत्कथं तद्बाधाय प्रभवतीति. परिहरति प्राप्तम् इति. अयं अभिप्रायः मिथ्या सता चोदनाज्ञानेनानुमानं न बाध्यते. तदबाधितेन लब्धप्रतिष्ठेनानुमानेन मिथ्या क्रियते. अतस्तन्मिथ्यात्वादनुमानप्रमाणता, तत्प्रामाण्याच्च तन्मिथ्यात्वं (!)इतीतेरतराश्रयं इति. यदि चोदनाज्ञानस्य बाधकान्तरं भवेद्, एवं तदापादितमिथ्यात्वं नानुमानबाधाय प्रभवतीति इतरेतराश्रयं च नाशङ्क्येत. न त्वतो भवदुक्तादनुमानादन्यत्किञ्चिद्बाधकं अस्तीत्याह नेति । । ९० । ।

 ननु प्रमाणान्तरैश्चोदनार्थस्यापरिग्रहात्संवादाभावादेव चोदनाजनितस्य\[३५६\]ज्ञानस्य सिद्धं मिथ्यात्वं इति नेतरेतराश्रयं अत आह न चेति. उक्तं इदं न संवादनिबन्धनं प्रामाण्यं इति मा भूद्रसादिज्ञानाप्रामाण्यादभावो रसादीनां इति. कथं पुनस्तेषां संवादतः प्रामाण्येऽभावो रसादीनां इत्यत आह तेषां इति. तेषां रसादीनां जिह्वादिभिरेव ग्रहणं नियतम्. अत इन्द्रियान्तरसंवादाभावाद्रसज्ञानाप्रामाण्ये रसादीनां अभावो भवेदिति । । ९१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३५६\] स्य सि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१०८} यदि तु सजातीयज्ञानान्तरसंवादाद्रसज्ञानं प्रमाणं इष्यते, तथा सति धर्मेऽपि तादृग्वेदोत्थापितज्ञानसंवादः सम्भवतीत्याह तद्धियेति. इदं च संवादतः प्रामाण्यनिराकरणार्थं प्रागुक्तम्. इदानीं इतरेतराश्रयप्रसञ्जनायोच्यत इति तात्पर्यभेदादपौनरुक्त्यं इति. यदि तूच्यते असिद्धं एव नश्चोदनाप्रामाण्यं, कथं तयाप्रामाण्यपक्षो बाध्यत इति. तदयुक्तं. उत्पद्यते खल्वपि वेदवचनश्राविणां नास्तिकानां अपि धर्माधर्मविशेषविषयावबोधः. न च सन्दिह्यते स्याद्वा अग्निहोत्रात्स्वर्गो नवेति. न च विपर्ययः. तदिदं तेषां अपि चोदनाजनितं ज्ञानं  
प्रमाणं एव. ज्ञानापह्नवस्तु सत्यवादिनां अयुक्त एव. न हि तत्सम्भवति विदितपदपदार्थसम्बन्धश्चोदनावाक्यान्नार्थं बुध्यत इति. अनृतं तु वदन्तो नानृतं वदेदिति प्रतिषेधं अतिक्रामन्तो महान्तं अनर्थं प्राप्नुयुः. अतो न प्रद्वेषमात्रेणासिद्धवचनं युक्तं, तदेतदाह ममेति. यस्त्वाह सत्यं उत्पद्यते ज्ञानं, द्वेषादेव तदप्रमाणं आचक्ष्महे. परस्परविरुद्धसिद्धान्ताः प्रायेण हि तार्किका द्वेषादेव किञ्चिदप्रमाणं आतिष्ठन्ते. किञ्चिच्चास्मदीयं इदं दर्शनं इत्यनुरागेण प्रमाणं इति.\[३५७\]अतः द्वेषाच्चोदनानां प्रामाण्यं बाध्यते. अन्यतश्च परिच्छेदान्  
नेतरेतराश्रयं इति, तं प्रत्याह द्वेषादिरि. नाप्रमाणतेति सम्बन्धः. न द्वेषमात्रेणाप्रमाणता सिध्यति. तथा हि न किञ्चित्प्रमाणं नामावकल्पते. सर्वे हि वादिनः परस्परेण सिद्धान्तान्विगर्हयन्तो दृश्यन्ते. तत्र कतमत्प्रमाणतयाध्यवसीयते. अतो यथोक्तलक्षणं एव सर्वं प्रमाणं इति. स्यान्मतं मा भूद्द्वेषादप्रामाण्यम्. यावत्तु वादिप्रतिवादिनोः सम्मतिः सम्प्रतिपत्तिर्न भवति. न तावत्प्रामाण्यं प्रतितिष्ठति. न चाप्रतिष्ठितप्रामाण्यं प्रमाणं परबाधनाय प्रभवति. न च नश्चोदनाप्रामाण्ये सम्प्रतिपत्तिर्{१,१०९}अस्तीति कथं अनुमानबाधः. अत आह असम्मतत्वादिति. स एवान्वयः.  
शेषं पूर्ववदिति । । ९३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३५७\] ति. द्वे (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

यथा च द्वेषासम्मतिभ्यां नाप्रामाण्यं एवं प्रामाण्यं अपि नात्मेच्छाभ्यनुज्ञाभ्यां भवति, येनोभयथापि प्रसिद्धप्रामाण्येनाप्रामाण्यानुमानेन चोदनैव बाध्यत इत्यभिप्रायेणाह न चेति. अप्रामाण्यानुमानस्य हि प्रामाण्यं नास्तिकैरिष्यते. अप्रमाणेषु हि वेदेषु दुःखप्रायो वेदवादिनां सिद्धान्तः परिहृतो भवतीति. प्राग्भवीयाद्धर्मानुग्रहाच्च तेषां इयं अभ्यनुज्ञा\[३५८\]वेदाप्रामाण्यवादाः\[३५९\]प्रमाणं इति. उभयं चेदं न प्रामाण्ये कारणम्. उक्तं एव तु तत्र कारणं इति. द्वेषादप्रामाण्यं नेत्यत्रोदाहरणं आह अग्नीति. यदि द्वेषादप्रामाण्यं स्यादग्निदाहादिदुःखम्  
अप्रत्यक्षं भवेत्, तस्य ज्ञानस्याप्रत्यक्षत्वादप्रत्यक्षविषयस्य चाप्रत्यक्षशब्दवाच्यत्वात्. न\[३६०\]चेयं दाहदुःखस्याप्रत्यक्षतेष्यते कैश्चित्. द्वेषतस्त्वप्रामाण्ये सा प्रसजेदिति । । ९४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३५८\] ज्ञा यद्वे   
\[३५९\] दः (ङा)   
\[३६०\] नेयं (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

आत्मेच्छया न प्रामाण्यं इत्येतद्दर्शयति न चेति. आभिलाषिकज्ञानस्य सर्वो हि प्रामण्यं अभिलषति. तथा सति हि सर्व एवाशामोदकैरपि तृप्ता भवेयुः. न तु तस्य प्रामाण्यं कैश्चिदिष्यत इति. अतः सिद्धं चोदनाविरुद्धं अप्रामाण्यानुमानं अप्रमाणं इत्युपसंहरति तस्माद् इति तव्यमन्तेन. नन्वेवं बौद्धादयोऽपि स्वागमान्गृहीत्वा प्रत्यवतिष्ठेरन्, अत आह बौद्धादेर् इति. बौद्धादेरागमाद्वेदानां अन्तरं\[३६१\]विशेषो वक्ष्यत इत्यर्थः । । ९५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३६१\] रं व (कःआ, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

वक्ष्यमाणं एवान्तरं अनागतावेक्षणन्यायेन सूचयति पुरुषेति. बौद्धाद्यागमेषु प्रामाण्यापवादोऽप्रामाण्यं सम्भवति. अतीन्द्रियं अर्थं द्रष्टुं{१,११०}पुरुषाणां अशक्तेः. स्वयं एव च तैः स्वागमानां पौरुषेयत्वं आश्रितं इति बुद्ध्वात्मानं समर्पितवन्तः कथं अधुनातिक्रामन्ति. अपौरुषेयास्तु वेदा इति वेदाधिकरणे वक्ष्यामः. ततश्च दोषाभावादेवं उक्तेन प्रकारेण स्वतःप्रमाणता वेदस्य सिद्धा भवतीति पौरुषेयत्वं अपौरुषेयत्वं चान्तरं बौद्धाद्यागमानां वेदस्य चेति । । ९६ । ।

एवं तावदपौरुषेयत्वान्नित्या वेदाः स्वतः प्रमाणं इत्युक्तम्. ये तु नैयायिकादयः प्रामाण्यसिद्ध्यर्थं कर्तृमत्त्वं वेदानां कल्पयन्ति, ये च मिथ्यात्ववादिनो मिथ्यात्वसिद्ध्यर्थं एव, तेषां न तावदस्मर्यमाणकर्तृकल्पना प्रमाणवती. अपि चादृष्टकल्पनापि बह्वी विना युक्त्या प्राप्नोतीत्याह कर्तृमत्त्वे इति कल्प्यमन्तेन. सम्यग्वादिभिस्तावदीश्वरः कर्ता, तस्य चाप्रतिघातज्ञानादयो गुणाः 

 ज्ञानं अप्रतिघं यस्य वैराग्यं च जगत्पतेः ।

 ऐश्वर्यं चैव धर्मश्च सह सिद्धं चतुष्टयं । ।

इति कल्पिताः. न च तत्कल्पनायां युक्तिरपि साधीयसी दृश्यत इति सम्बन्धपरिहारे वक्ष्यामः. एवं मिथ्यात्ववादिनां अपि दोषवत्कर्तृकल्पना निष्प्रमाणिकैव. तथा सति हि नाद्य यावद्वेदसम्प्रदायोऽनुवर्तेत. महता खलु प्रयत्नेन शिष्याचार्यपरम्परया वेदान्धारयन्तो दृश्यन्ते, तदर्थं\[३६२\]चानुतिष्ठन्तः. तदनाप्तसन्दृब्धानां अनुपपन्नं, तथा सति हि जातबाधैरचिरादेव हीयेरन्. अतोऽस्मान्महाजनपरिग्रहादवगच्छामः न कर्तृमन्तो वेदा\[३६३\] इति नतरां दोषवत्कर्तृका इति. मीमांसकैस्तु न किञ्चिद्दृष्टादधिकं इष्यते. शिष्याचार्यपरम्परया प्रतता हीदानीं वेदा दृश्यन्ते. ईदृशं एव  
सर्वकाले{१,१११}मीमांसकैरिष्यते. अतो न काचिन्मीमांसकानां अदृष्टकल्पनेत्याह मीमांसकैरिति । । ९८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३६२\] र्थांश्चानु   
\[३६३\] दा न (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तदस्यैवम्भूतस्य नित्यस्य वेदस्य ज्ञानं चोत्पादयतः स्वरूपविपरीतत्वं विपर्ययः संशयश्च भाष्यकारेणैव व्यक्तं\[३६४\]निराकृतावित्याह
एवम्भूतस्येति. अयं अभिप्रायः एतावदेव हि प्रामाण्यं यदुत्पन्नं असन्दिग्धं अबाधितं च प्रत्ययान्तरेण ज्ञानं इति. चोदनाजनितं अपि ज्ञानं उत्पन्नं तावत्. संशयविपर्ययावपि भाष्यकारेणास्य वारितौ. एवं ह्याह न च स्वर्गकामो यजेतेति वचनात्सन्दिग्धं अवगम्यते भवति वा स्वर्गो न वेति. न चैष कालान्तरे देशान्तरे पुरुषान्तरेऽवस्थान्तरे वा विपर्येति. तस्मादवितथं इति. अतस्त्रिविधाप्रामाण्यविरहात्\[३६५\]प्रामाण्यं चोदनाजनितज्ञाना\[३६६\]नां इति । । ९९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३६४\] क्तं एव नि   
\[३६५\] प्रमाणम्  
\[३६६\] नं इ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वेवं अपि कारणदोषाशङ्कायां अप्रामाण्यं एवात आह निवारयिष्यत इति अभावतोऽन्तेन. पुरुषाश्रया हि शब्दे दोषा इत्युक्तम्. ते चापौरुषेयत्वप्रतिपादनेनैव वेदाधिकरणे निर्\[३६७\]आकरिष्यन्त एव. तच्चैवम्भूतस्येत्यनेन सूचितं इह विवृतम्. वक्ष्यमाण एवार्थः पूर्वं एवम्भूतशब्देनोक्त इति वेदितव्यं इति. एवञ् च साक्षादनुपजातावपि संशयविपर्ययौ कारणदोषाशङ्कयापि न वेदे शङ्कितव्यावित्याह तेनेति । । १००
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३६७\] वारयिष्य   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

एवं तावदाक्षिप्तं भाष्यं उपेक्ष्यैव तदुपोद्धातभूतं स्वतःप्रामाण्यं प्रसाध्य वेदाः प्रमाणं इति सिद्धान्तितम्. इदानीं यत्तु ब्रवीतीत्यादिभाष्यं आक्षिप्तं, तस्याभिप्रायं आह तथेति. अयं भाष्याभिप्रायः अतथाभूतप्रतिज्ञया चोदनानां अप्रामाण्यं प्रसाध्यते. तच्च\[३६८\]त्रिविधं इत्युक्तम्.{१,११२}तदिह तावत्संशयविपर्ययलक्षणं अप्रामाण्यं नास्तीत्यनन्तरं एव वक्ष्यामः. पारिशेष्याद्बुद्ध्यनुत्पत्तिलक्षणं एवाप्रामाण्यं आश्रित्यातथाभावः प्रतिज्ञात इत्यापतति. तत्रेदं उत्तरं विप्रतिषिद्धम्  
इदं अभिधीयते ब्रवीति च वितथं चेत्यादि. यदर्थं ज्ञापयति तद्ब्रवीती\[३६९\]त्युच्यते. तद्यदि चोदना ब्रवीति, कथं असावज्ञानात्मकेन वैतथ्येनाभिभूयते. एवञ् च व्याख्यायमाने न बुद्धवाक्यानां प्रामाण्यप्रसङ्गः. न ह्युत्पत्तिमात्रेण ज्ञानस्य प्रामाण्यं आश्रितं, येनायं उपालम्भो भवेत्. तेभ्यो हि ज्ञानं उत्पन्नं अपि पौरुषेयवाक्यजनितत्वेन कारणदोषाशङ्कया अप्रमाणं भवति. न चेह तथा, अपौरुषेयत्वस्य वक्ष्यमाणत्वात्. इहापि च ब्रवीतीति च कर्तृविभक्त्या चोदनास्वातन्त्र्यस्य सूचितत्वात्. चोदना हि स्वतन्त्रैवार्थं ब्रवीति, न तु तया कश्चित्पुरुष इत्यभिप्राय इति । । १०१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३६८\] त्तु (कःआ)   
\[३६९\] ति चेत्यु   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपरं अपि यत्तु लौकिकं वचनं तच्चेत्प्रत्ययितात्पुरुषादिन्द्रियविषयं वा अवितथं एव तत्. अथाप्रत्ययितात्पुरुषादनिन्द्रियविषयं वा तत्पुरुषबुद्धिप्रभवं अप्रमाणं इति भाष्यम्,\[३७०\]अत्र प्रत्ययितपदं तावद्व्याचष्टे तथेति. अयं अर्थः
अत्र भाष्ये प्रत्ययितपदेन यथादृष्टार्थवादित्वं अभिधीयते इति. इन्द्रियविषयं वेत्यनेन तु तस्यैव मूलसद्भावः प्रतिपाद्यत इत्याह
इन्द्रियेति. तदयं अत्र भाष्यार्थो भवति. यत्तु पौरुषेयवाक्यं निदर्शितं, तत्र विकल्प्य दूषणं अभिधीयते. द्वेधा हि पौरुषेयं  
वाक्यं प्रत्ययितवाक्यं अप्रत्ययितवाक्यं च. प्रत्ययितवाक्यं\[३७१\]च द्विविधं प्रमाणमूलं भ्रान्तिमूलं च. प्रत्ययोऽस्य संजात इत्येतस्मिन्नर्थे हि तारकादिस्मृतेरितजन्तं प्रत्ययितशब्दं अभियुक्ताः स्मरन्ति. द्वेधा च प्रत्ययः प्रमाणं अप्रमाणं च. तदेवं एतावदेव प्रत्ययितरूपं अवतिष्ठते यदसौ वदति तत्रावश्यं प्रत्ययोऽस्य सञ्जातः. यथादृष्टार्थवादीति यावत्. अत एवेन्द्रियविषयं वेति सम्भवव्यभिचाराभ्यां विशेषणं अर्थवद्भवति. इन्द्रियशब्देन च प्रत्यक्षद्वारेण सर्वप्रमाणान्युपलक्षयतीति. प्रमाणविषयविषयं इति लुप्तमध्यमपदश्{१,११३}चायम्  
उष्ट्रमुखवद्बहुव्रीहिः. तद्यदि प्रमाणप्रतिपन्नविषयं आप्तवचो दृष्टान्तः तदा साध्यविकलः तस्यावैतथ्यात्. अथाप्रमाणमूलं अनाप्तवाक्यं वा तद्यदि नाम वक्तृदोषदुष्टं अप्रमाणं, न तेनोपमानेन नित्यं वेदवाक्यं वितथम्. मिथ्यात्वहेतोः पुरुषदोषस्य तत्रासम्भवात्. पुरुषबुद्धिप्रभवं इति चाप्रामाण्यबीजकथनम्. पुरुषबुद्धिप्रसूतं हि तत्. अतो यादृशं पुरुषेण बुद्धं\[३७२\]न तदनुरूपं तेन वाक्यं प्रयुक्तं अनाप्तेन वा विप्रलिप्सुना. विप्रलम्भाभिप्रायैव हि तस्य बुद्धिः. आप्तस्यापि भ्रान्तिः. अनाप्तवाक्यं  
च वक्तुः प्रमाणमूलं अपि श्रोतुरप्रमाणं एव, विसंवादबाहुल्यादनाश्वासात्. अत एव च तस्य\[३७३\]सदपि द्वैविध्यं नोपदर्शितं अस्माभिः. अन्यतरविधानुपातिनोऽप्यनाप्तवाक्यस्याप्रामाण्यात्. अत एव वक्ष्यति शक्येऽप्यसत्ये मिथ्यात्वं इति । । १०२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३७०\] त   
\[३७१\] क्यं अपि द्वि (कःआ)   
\[३७२\] द्धं त (ङा)   
\[३७३\] संविद्द्वै (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अन्ये तु द्रष्टृत्वसत्यवादित्वे प्रत्ययितपदार्थ इत्याहुरित्याह
द्रष्टृत्वेति. यथावस्थितार्थदर्शी यथादृष्टार्थवादी च पुरुषः प्रत्ययितपदेनाभिधीयत इति. एवं च प्रत्ययितस्याप्रमाणज्ञानासम्भवादनर्थकं इन्द्रियविषयं वेति विशेषणं इत्यप्रत्ययितवचनविशेषणार्थं एव\[३७४\]प्रयुक्तम्. ततश्चायं अर्थो भवति अनाप्तोक्तिरपि सत्या भवति यदि दृश्यमानार्थवाद्यनाप्तो भवतीत्याह दृश्यमानेति । । १०३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३७४\] व यु (का, कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इदं तु व्याख्यानं अनुपपन्नं इत्याह एवं इति. अयं अर्थः अत्र ह्यवैतथ्ये प्रत्ययितवाक्यं इन्द्रियविषयं चेतरस्योदाहृतम्. यथाहुः प्रत्ययितस्य वचनं अव्यभिचारिप्रमाणान्तरपूर्वकं यच्चोपलभ्यमानविषयं अनाप्तस्येति. तदत्र प्रत्ययितेन्द्रियविषयप्रत्युदाहरणे एकाङ्गवैकल्याद्या प्रत्युदाहरणस्थितिः, साप्तत्वैन्द्रियकत्वयोरेकैकाभावमात्र एव भवेत्. उभयाभावे तु द्व्यङ्गविकलं प्रत्युदाहरणं आपद्येत । । १०४ । ।

{१,११४} यद्येकैकाभावमात्रे प्रत्युदाहरणम्, ततः किं जातं अत आह
अप्रत्ययितेति. अस्यार्थः प्रत्ययितप्रत्युदाहरणे अथाप्रत्ययितादित्युच्यमाने प्रत्ययिताभावमात्रेण प्रत्युदाहरणं देयम्. तत्रैन्द्रियकस्येन्द्रियविषयस्यार्थस्य यत्प्रतिपादकं वाक्यं तस्याप्यसत्यता भवेत्. प्रत्ययिताभावमात्रेण ह्यसत्यता दर्शनीया. इन्द्रियविषयं अपि चानाप्तस्याप्रत्ययितवाक्यं एवेति किं नासत्यम्. यदि त्वनिन्द्रियविषयं एवाप्रत्ययितवाक्यं प्रत्युदाह्रियते, तन्न. इन्द्रियविषयं वेत्यस्यानिन्द्रियविषयं वेत्यनेनैव प्रत्युदाहरणाद्, उभयप्रत्युदाहरणे\[३७५\]च द्व्यङ्गवैकल्यप्रसङ्गात्. एवं इन्द्रियविषयप्रत्युदाहरणेऽप्यनिन्द्रियविषयं  
वेत्यत्रेन्द्रियविषयाभावमात्रेणासत्यता दर्शनीया. तत्र प्रत्ययितभाषितं अपि तथाविधं सदसत्यं प्राप्नोति, तस्याप्यनिन्द्रियविषयत्वात्. अप्रत्ययितस्याप्यनिन्द्रियविषयं इत्युच्यमाने पूर्ववद्द्व्यङ्गविकलता. अनिन्द्रियत्वपक्ष इति. यदा प्रत्ययितवाक्यस्यानिन्द्रियत्वं अनिन्द्रियविषयता भवति, तदा तस्याप्यसत्यत्वं प्राप्नोतीत्यर्थः । । १०५
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३७५\] णाभ्युपगमे द्व्य (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

किं अतो यद्येवं अत आह व्याहतेति. अयं अर्थः एवं हि पूर्वापरविरुद्धार्थाभिधानेन ग्रन्थो व्याहतो भवति. उदाहरणवेलायां हि प्रत्ययितवाक्यं अनिन्द्रियं एव श्रोतुः प्रमाणं इत्य्  
उदाहृतं आप्तप्रत्ययात्. तदिदानीं इन्द्रियविषयप्रत्युदाहरणेऽप्रमाणतयोच्यत इति व्याघातः. एवं अनाप्तवाक्यं अपि\[३७६\]श्रोतुरिन्द्रियविषयं स्वप्रत्ययाश्रयणेन सत्यं इत्युक्तम्. तत्प्रत्ययितप्रत्युदाहरणे मिथ्यात्वेनोच्यत इति पूर्वापरविरोधादग्रन्थतापत्तिः. अयं चात्र वार्त्तिककारस्याभिप्रायः न तावत्प्रत्ययितशब्देन तथाभूतार्थद\[३७७\]र्शित्वं उच्यते. यौगिको ह्ययं न सांविज्ञा(यि?नि)कः. प्रत्यभिज्ञायमानावयवार्थान्वयपरित्यागे कारणाभावात्. प्रत्ययोऽस्य सञ्जात इति हि प्रकृतिप्रत्ययविभागं अभियुक्ताः स्मरन्ति. द्वेधा च प्रत्ययः सम्यङ्मिथ्या चेति.{१,११५}अतो न यथार्थदर्शी प्रत्ययितः. किन्तु यथादृष्टार्थवादी. सत्यवादीति यावत्. एषैव हि सत्यवादिता यो  
वाङ्मनसयोर्विसंवादविरहः. अत एव सत्यनियमे साक्षिणां

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३७६\] पीन्द्रि (का)   
\[३७७\] वादित्व (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 सत्यं साक्ष्ये ब्रुवन्साक्षी\[३७८\]लोकानाप्नोति पुष्कलान् ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३७८\] क्षि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इति फलं दर्शयित्वा व्यतिरेके दोषं दर्शयन्तो मानवाः पठन्ति 

 साक्षी दृष्टश्रुतादन्यद्विब्रुवन्नार्यसंसदि ।

 अवाङ्नरकं आप्नोति प्रेत्य स्वर्गाच्च हीयते । ।

इति. अत्र हि दृष्टश्रुताभिधानं सत्यं इतरदसत्यं इति गम्यते. अतः सत्यवादितैव केवलं प्रत्ययितपदेनोच्यते न साधुद्रष्टृत्वं इति तस्यैवेन्द्रियविषयं वेति विशेषणं, नाप्रत्ययितवचसः, तद्धीन्द्रियविषयं अप्यप्रमाणं एव. न चेदं अवैतथ्यमात्रप्रदर्शनार्थम्, अप्रामाण्यानुमानस्य दृष्टान्ते साध्यवैकल्यप्रदर्शनार्थत्वात्. तस्य च प्रामाण्यप्रतिपादनं अन्तरेण कर्तुं अशक्यत्वात्. अत एव\[३७९\]भाष्यान्ते तत्पुरुषबुद्धिप्रभवं अप्रमाणं इत्याह.\[३८०\]एवं हि तदुपपद्यते. यदि पूर्वं प्रमाणतोक्तासीदनाप्तवाक्यं च श्रोतुः प्रमाणान्तरसङ्गतार्थं अप्यप्रमाणं प्रागनिश्चयातुपरिष्टाद्  
अनुवादादाप्तवाक्यं अपि नार्थे प्रमाणं इति चेत्, अयं अपरोऽस्य दोषः. न क्वचित्पुंवचः प्रमाणं, क्व साध्यविकलता प्रतिपाद्यते. न च दृष्टान्तदूषणादर्थान्तरं अस्य भाष्यस्य मनोहरं उपलभामहे. तदेवं तावन्न समुदायशक्त्या प्रत्ययितशब्दः साधुद्रष्टरि वर्तत इत्युक्तम्. स्यादेतत् सञ्जातप्रत्यय एव प्रत्ययितः. प्रत्यय एव तु न सम्यक्त्वं व्यभिचरति, सर्वधियां यथार्थत्वाततो यथार्थविदेव प्रत्ययित इति. तन्न. वक्ष्यते हि वृत्तिकारग्रन्थवार्त्तिके यथार्थायथार्थज्ञानविभागः. एवं तावत्प्रत्ययितपदार्थानुसारेण नायं अर्थो भाष्यस्य. यदि\[३८१\]तु विकल्पवाचिवाशब्दानुपपत्त्यैवं व्याख्यायते  
प्रत्ययितविशेषणे हीन्द्रियविषयं वेत्यस्मिन्समुच्चयार्थो वाशब्दो भवेद्\[३८२\]इति. तन्न, अनेकार्थत्वान्निपातानाम्. दृष्टं हि निपातानां अनेकार्थत्वम्. न तु प्रत्ययितशब्दस्य साधुदर्शिवचनत्वम्. अपि च समानोऽयमावयोरनुयोगः. तवापि हि प्रत्युदाहरणगतो वाशब्दः समुच्चयार्थ{१,११६}एव. न ह्यप्रत्ययितवाक्यमात्रं अनिन्द्रिय\[३८३\]विषयमात्रं वा मिथ्या, भवत्सिद्धान्ते अप्रत्ययितेन्द्रियविषयानिन्द्रियविषयप्रत्ययितवाक्यसम्यक्त्वाभ्युपगमात्. अतो न कश्चिद्विशेषः. पूर्वापरविरोधमात्रं अधिकं एवंवादिभिः स्वीकृतम्. यदि तूच्यते न प्रत्ययितप्रत्युदाहरणं अथाप्रत्ययितादिति. किन्तु प्रत्ययितवाक्यं अनपेक्षं प्रमाणं इत्युक्तम्,  
इतरच्च स्वप्रमाणापेक्षं, तदेव तु अनिन्द्रियविषयं अप्रमाणं इति अथाप्रत्ययितादित्यादिनोच्यत इति. तदयुक्तम्. यदैव हीन्द्रियविषयं अनाप्तवाक्यं प्रमाणं इत्युक्तं, तदैवार्थादिदं उक्तं भवति विपरीतं अप्रमाणं इति किं तत्प्रदर्शनेन. यस्य तु प्रमाणोदाहरणे विशेषणद्वयं उपात्तं, तस्यैव तद्व्यतिरेके\[३८४\]तत्कथनं अर्थवत्. प्रत्ययिताभावमात्र एव तावदप्रामाण्यम्. अप्रत्ययितस्य ह्य्\[३८५\]अप्रतीतवादितयावधृतस्य वचनान्नैतदेवं इति विपर्ययः, कथञ्चिद्वा संशयो भवति. उभयथापि चाप्रामाण्यं एव. यद्यपि चात्र न शब्दः स्वमहिम्ना संशयहेतुः, तथापि वक्तरि क्वचिद्व्यभिचारदर्शनाद्यथायथं संशयविपर्ययौ  
भवतः. तावता चाप्रमाणं अनाप्तवचः. प्रत्ययितस्य त्वनिन्द्रियविषयं अप्रमाणं एव. तस्य हि निश्चयजनकं वचः स्वतःप्राप्तप्रामाण्यं एवापवाददर्शनादप्रमाणं भवति. एवंचोभयप्रत्युदाहरणोपपत्तिः. अतः सूक्तं परमते ग्रन्थव्याघात इति. यत इदं व्याख्यानं अनुपपन्नं अतः पूर्वव्याख्या साधीयसीत्याह तस्मादिति. अस्यार्थः पूर्वेण तच्चेत्प्रत्ययितादित्यनेन प्रत्ययितवाक्यस्य सत्यतोच्यते. परेण तु इन्द्रियविषयं वेत्यनेन मूलसद्भावो दर्शितः. प्रत्ययितस्य वचो वक्तुरेव प्रमाणमूलं प्रमाणं, न श्रोतुरिन्द्रियविषयं अनुवादप्रसङ्गादिति भाव इति । । १०६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३७९\] वान्ते (का)   
\[३८०\] अत एव त (कःआ)   
\[३८१\] दि वि (का, ङा)   
\[३८२\] वेत्. तदपि न, अ (ङा)   
\[३८३\] यमा (ङा)   
\[३८४\] ककथ   
\[३८५\] ह्यनूतवादितया (कःआ), ह्यप्रत्ययिततया (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वेवं प्रत्ययितत्वेन प्रामाण्यं वदता भाष्यकारेण गुणत एव प्रामाण्यं उक्तं भवति. गुणो हि प्रत्ययितत्वं अत आह अप्रामाण्येति. दोषाभाव एवात्र प्रत्ययितत्वोपन्यासेनोपवर्णितः, न तु गुणादेव प्रामाण्यं इति.{१,११७} कस्मादेवं व्याख्यायते, अत आह गुणादिति. वर्णितं इदं दोषाभावमात्रौपयिका गुणाः, न गुणतया प्रामाण्ये कारणं अनवस्थाप्रसङ्गादिति. अतस्तदनुसारेणैव भाष्यव्याख्यानं उचितं इति । । १०८ । ।

ननु यदीन्द्रियविषयत्वं प्रत्ययितवाक्यस्य विशेषणं एव न राश्यन्तरस्य, कथं तर्हि विकल्पार्थवाची वाशब्दः, अत आह समुच्चयेति पूर्वस्मिन्नन्तेन. पूर्वं तावत्समुच्चयार्थ एव वाशब्द इति. उत्तरस्तु विकल्पार्थ एवेत्याह
उत्तरत्रेति. उभयोः प्रत्ययितेन्द्रियविषयविशेषणयोर्विकल्पेन प्रत्युदाहरणे दर्शयतीति । । १०९ । ।

ते एव प्रत्युदाहरणे दर्शयति शक्येऽपीति.\[३८६\]असत्ये असत्यवादिनि पुरुषे शक्येऽप्यर्थे यद्वाक्यं तस्य मिथ्यात्वं शक्यते ग्रहीतुं इति शक्ये अन\[३८७\]तीन्द्रिये दृष्टार्थ इत्यर्थः. दृष्टसत्योऽपि प्रत्ययितो यदाशक्तिको भवति, प्रत्याय्यमानं अर्थं ग्रहीतुं असम्भावितशक्तिरिति यावत्. तदा तद्वाक्यं अपि मिथ्येति किं पुनस्तथाविधेऽर्थे प्रत्ययितो वाक्यं प्रणयति. बाढम्. यदा भ्राम्यति यथा श्रुतिविरोधबाध्यस्मृतिसिद्धान्ते स्मृतिनिबन्धनकारः,\[३८८\] यथा च\[३८९\]दृष्टार्थसंव्यवहार एवाप्तः कुतश्चिद्भ्रमनिमित्तात्कं अपि संसर्गं आरचयति तद्\[३९०\]असम्भवत्प्रमाणं वचो मिथ्या भवति. विप्रलिप्सा तु तस्य न सम्भवति. न च न भ्रान्तिरपि, ब्रह्मर्षीणाम्  
अपि भ्रान्तिराशङ्क्यते, किं अङ्ग पुनरर्वाचीनानां आप्तानां इति. अत्रापरं भाष्यं अशक्यं हि तत्पुरुषेण ज्ञातुं ऋते वचनातिति. तत्र न विद्मः किं तद्वृत्तेन परामृश्यत इति. वाक्यं हि प्रकृतं, न तद्ज्ञातुं अशक्यं सुज्ञानत्वात्. विषयस्तु समासान्तर्गतो न तावत्तदा निष्कृष्यपरामर्शं अर्हति. विलिङ्गत्वाच्च. पुल्लिङ्गो हि विषयः नासौ{१,११८}नपुंसकलिङ्गतच्छब्दपरामर्शार्हः. तस्माद्व्याख्येयं इदम्. तदुच्यते. ज्ञातुं इति सामान्यतो ज्ञानसम्बन्धोपस्थापितं ज्ञेयं तदिति निर्दिशति. एतदुक्तं भवति यत्तदिन्द्रियाणां अविषयभूतं ज्ञेयं, तत्पुरुषेण\[३९१\]नर्ते  
वचनाद्ज्ञातुं\[३९२\]शक्यं इति समासान्निष्कृष्ट एव विषयार्थो ज्ञेयतया परामृश्यते. इदं च सर्वज्ञनिराकरणपरतया कैश्चिद्व्याख्यातं, तान्निराकरोति
नानेनेति. अस्याभिप्रायः न तावदिह सर्वशब्दः श्रूयते सर्वे अर्था ज्ञातुं न शक्यन्त इति. न च सर्वज्ञनिराकरणं क्वचिदुपयुज्यते, धर्माधर्मज्ञाननिषेधमात्रेण चोदनैवेति प्रतिज्ञासिद्धेरिति । । ११० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३८६\] असत्यवादिनि   
\[३८७\] ना (का)   
\[३८८\] राः. (ङा)   
\[३८९\] वा   
\[३९०\] वेदं अस (का)   
\[३९१\] णर्ते   
\[३९२\] तुं अश   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अपि च न ज्ञातुं शक्यत इत्युक्त्वा वचनादृत इति पुनरपवादो भाष्यकारेणाश्रितः. अतोऽवगम्यते अतीन्द्रियज्ञानं एव भाष्यकारो वारयति, न तु सर्वज्ञानम्. अतीन्द्रियं हि वचनादृते ज्ञातुं अशक्यं इत्यभिप्रायेणाह
वचनादिति. अपि च भावाभावात्मकस्य जगतः पूर्वो भागो भावप्रमाणैरुत्तरो भागोऽभावप्रमाणेनावगम्यते इति षड्भिः प्रमाणैः षोढा भिन्नं सर्वं प्रमेयं अवगम्यत एवेति नायं ईदृशः सर्वज्ञो निराकार्य एवेत्याह यदीति. नन्ववगतं तावद्नानेन सर्वज्ञो निराक्रियत इति. किं नामानेन क्रियते. पूर्वेण तावत्पौरुषेयापौरुषेयवाक्ययोर्मिथ्यात्वे हेतुसदसद्भावो दर्शितः. अंशे  
च साध्यविकलता. तदेतावतैव पर्यवसिते किम्\[३९३\]अशक्यं इत्यादिनाशङ्क्य निराक्रियते इति न ज्ञायते. उच्यते प्रत्ययितवाक्यं अतीन्द्रियविषयं अप्रमाणं इत्युक्तम्. तत्रेदं आशङ्क्यते किं इदं प्रत्ययितवचनं अतीन्द्रियविषयं इति. अप्रतिहतदर्शनशक्तिरेव ह्याप्तः, स खलु काष्ठाप्राप्तज्ञानप्रकर्षो धर्माधर्मावप्यपरोक्षं ईक्षत एव, अतश्च न चोदनैवेत्यवधारणं उपपद्यते. तत्रेदं उत्तरं अशक्यं हीति. नायं एतावानतिशयः कस्यचित्पुरुषस्य यदतीन्द्रियं विषयं द्रष्टुं वचनं अन्तरेण शक्नोतीति. इदं च सूत्रकारेणैव प्रत्यक्षसूत्रे{१,११९}वक्ष्यमाणं अनागतावेक्षणेन भाष्यकृता  
प्रतिज्ञासमर्थनार्थं उक्तम्, तदेव तु\[३९४\]न्यायकथायाः क्षेत्रं इति तत्रैव विस्तरेण\[३९५\]सर्वज्ञं निराकरिष्यामः । । १११ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३९३\] ं अनेनाश (कःआ, ङा)   
\[३९४\] त्वस्याः क   
\[३९५\] ण धर्मवन्निरा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वस्तु षड्भिः प्रमाणैः षट्प्रमेयवित्सर्वज्ञः. एकेनैव तु चक्षुषासर्वगोचरं ज्ञानं जन्यत इति निराकार्यम्, अत आह एकेनेति. अयं अभिप्रायः दिव्येन चक्षुषा सर्वं बुद्धो जानातीति ये वदन्ति, ते नूनं स्वयं अपि चक्षुषा रसादीन्प्रतिपद्यन्ते. कथं अपरथा स्वभावनियमं जानन्तो बुद्धचक्षुषः सर्वगोचरतां आतिष्ठन्ते. एवं च सन्तु स्वयं एव सर्वसंविदः. किं परप्रत्ययाश्रयणेनेत्युपालभमानोऽतितुच्छतया नायं पक्षो निराकरणं प्रयोजयतीति दर्शयति. एष  
चानिराकरणच्छलेन निराकरणमार्ग एव वार्त्तिककृता दर्शितः शिष्यान्व्युत्पादयितुम्. इतरथा तु क्रियमाणोऽसङ्गत एव भवेदिति । । ११२ । ।

आह यद्यप्यर्वाचीनानां चक्षुर्न सर्वगोचरं, तथापि बुद्धचक्षुः सातिशयं दिव्यं आसीत्सर्वगोचरं इति किं अनुपपन्नम्, अत आह यज्जातीयैरिति. अस्यार्थः चक्षुरादिजातीयैर्हि प्रमाणै रूपादिजातीयस्य सम्बन्धस्य वर्तमानस्य चाद्यत्वे दर्शनं उपलभ्यते, अतः कालान्तरेऽपि तथैवाभूदिति युक्तम्. एवं हि दृष्टानुसारिणी कल्पना कृता भवति. प्रयोगश्च भवति
बुद्धचक्षुर्नातीतादिविषयं, चक्षुष्ट्वादस्मदादिचक्षुर्वत्. अचक्षुर्वा, अतीतादिविषयत्वात्शब्दवदिति । । ११३ । ।

नन्ववगतं तावत्प्रमातृभेदाद्दूरे दूरतरे च चक्षुः प्रकाशयतीति तत्काष्ठाप्राप्तप्रकर्षं सर्वं प्रकाशयिष्यति. ज्ञानस्यापि यथोत्तरं लोकशास्त्रयोर्{१,१२०}अतिशयो दृष्टः. तत्क्वचिदाश्रये समासादितपरप्रकर्षं सर्वगोचरं भविष्यति. भवति चात्र सातिशयं काष्ठाप्राप्तं अवगतं यथा वियति परिमाणम्. सातिशयं च ज्ञानम्. अतस्तेनापि क्वचिदाश्रये परिनिष्ठातव्यम्. एषा च ज्ञानस्य परिनिष्ठितिर्या सर्वविषयता महाविषयतयैव यथोत्तरं अतिशयागमादित्यत आह यत्रापीति सामर्थ्यमन्तेन. अयं अभिप्रायः सत्यं  
च चक्षुषः प्रकर्षो ज्ञानस्य च, न तु स्वार्थं अतिक्रम्य. उन्मीलितचक्षुषो हि\[३९६\]प्रतियतः यद्यपि नीलपीतादिभेदभिन्नं अनेकं अपि रूपं प्रकाशत इति नैकत्र रूपे चक्षुर्नियम्यते, नानादेशपरिमाणार्थपरिच्छेदाच्च न देशपरिमाणाभ्याम्. तथापि तु न स्वार्थं अतिक्रम्य चक्षुषा किञ्चित्प्रकाश्यते इत्यस्ति नियमः. कश्चास्य स्वार्थः, येन सन्निकृष्यते. यथा रूपी रूपं रूपैकार्थसमवायिनश्च. रूपिणा तावद्द्रव्येण संयुज्यते भौतिकं हि तदिति प्रत्यक्षसूत्रे वक्ष्यते. रूपतदेकार्थसमवायिभिश्च संयुक्तसमवायात्सन्निकर्षः. न चैतावता रसादिषु प्रसङ्गः,  
योग्यतासहिता प्राप्तिः सन्निकर्ष इति तत्रैव वक्ष्यते. योग्यता च कार्यदर्शनानुसारे\[३९७\]ण यथाकार्यं अवतिष्ठते. अत एवातिदूरवर्तिनोऽपि भावा न चक्षुषः स्वार्थाः. एवं अजातातिवृत्तादयः. तदेतेष्वेव स्वार्थेषु चक्षुः प्रकर्षं अनुभवेत्, न परविषये शब्दादौ. एवं श्रोत्रेऽपि दर्शयितव्यम्. एतावांश्च स्वार्थे दृश्यते प्रकर्षो यदनतिदूरानतिसूक्ष्मभावप्रकाशनम्. तदिह स्वार्थाव्यभिचारात्तदवच्छिन्नैव व्याप्तिरवगतेति न सर्वविषयप्रकाशनानुमानाय घटते. प्रतिहेतुर्वर्णित एव. ज्ञानस्यापि चायं स्वार्थो यत्रास्य कारणं अस्ति. षोढापि च प्रमाणज्ञानकारणं  
विभक्तं तद्यत्रास्ति, तत्र यथायथं अभ्यासवशाद्ज्ञानं प्रकृष्यत एव, इष्यते च. षड्भिः प्रमाणैः संक्षिप्तः सर्वज्ञ इत्युक्तं एव. विस्तरेण तु सर्वेऽर्थाः प्रत्यक्षं ईक्ष्यन्ते इति नैष ज्ञानस्य प्रकर्षः सम्भवति, प्रत्यक्षकारणानां स्वविषयप्रकाशप्रकर्षनियमात्. तदधीनत्वात्तु ज्ञानस्य तन्नियमादेव नियमः. अतो न स्वार्थं अतिक्रम्य प्रत्यक्षस्य सामर्थ्यं सम्भवति. भविष्यद्ग्रहणं उपलक्षणं भविष्यत्यतीते वर्तमाने च. सविशेष\[३९८\]निखिलभुवनावलम्बिनि भावभेदे  
नो खल्वस्ति नाम भाजनं एतावतोऽतिशयस्य कश्चिद्यो देहस्यैवैकस्य कस्यचिल्लोमानि परमाणून्वा सङ्कलयितुं अलम्. (प्रागेव सर्वं?) नन्ववर्तमानं अपि चक्षुषा प्रकाश्यत एव भ्रान्ताव्{१,१२१}इदं रजतं इति. न च तत्स्मरणं, बाह्येन्द्रियापेक्षत्वात्. न च शुक्तिकैव तत्र प्रकाश्यत इति युक्तं वक्तुम्, अन्यतरप्रकाशस्यानन्यविषयत्वात्. इतरथानाश्वासात्. अतः क्वचिल्लब्धप्रकर्षेण चक्षुषैव सर्वं अजातादि प्रकाशयिष्यते. अस्तु वा संयुक्तसंयोगात्सर्वार्थसन्निकर्षः. यदेव हि किञ्चिच्चक्षुषा सन्निकृष्यते, तेनैव प्रणाल्या संयुक्तं सर्वं इति संयुक्तसमवेतानाम्  
इवानिवार्यस्तत्संयोगिनां सन्निकर्षः. मैवम्. एवं हि न कश्चिद्\[३९९\]असर्वज्ञो\[४००\]भवेत्, सर्वस्य तथाविधसन्निकर्षाव्यभिचारात्. यत्त्ववर्तमानं अपि चक्षुषो विषय इति, तन्न. शुक्तिरेव हि भ्रान्तौ चक्षुषो विषयः प्राप्यकारित्वात्, असन्निहितरजतप्राप्त्यसम्भवात्. इतरथा त्वनपेक्षितार्था एवासन्निहितरजतादिविभ्रमा भवेयुः. नचैवं अस्ति, निरधिष्ठानविभ्रमादर्शनात्. कथं तर्हि तैमिरिकस्य केशदर्शनं, न हि तत्किञ्चिद्ग्राह्यं अपेक्षते. असत्केशारोपप्रवृत्तेः. न. तत्राप्यालोकांशानां तथा प्रतिभासात्, सूक्ष्मत्वाच्च तेषां अन्यदन्याकारतया  
गृहीतं इति न लक्ष्यते. कथं इदानीं अन्याकारतया वेदनं, दोषेभ्य इति भाष्यकारो वक्ष्यति. समानं चेदं इतरस्यापि. तवापि ह्यवर्तमानं रजतं वर्तमानतयावगम्यत इति समानोऽनुयोगः. यदि दोषतः, को दोषः शुक्तौ रजतानुभवस्य. शुक्तिरेव रजतानुभवस्य दोष इति चेत्, हन्तैवं अर्थापेक्षिता चोपपादिता भवति. नेदं रजतं इति च प्रसक्तताद्रूप्यनिवारणेन बाधकज्ञानं इतीदं एव साधु मन्यामहे यद्वर्तमानं अवर्तमानरजताकारेणावसीयते, नो वर्तमानं एव रजतं वर्तमानतया. तस्मात्सिद्धं सन्निहितवर्तमानविषयं एव चक्षू रजतादीन्प्रकाशयतीति न तावच्  
चाक्षुषं प्रत्यक्षं अनागतादीनां ईक्षणाय क्षमते इति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[३९६\] हि यद्य (का)   
\[३९७\] रिणी य (कःआ, ङा)   
\[३९८\] षे (ङा)   
\[३९९\] त्  
\[४००\] ज्ञो न भ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

स्यादेतत् अस्तु चक्षुषो विषयनियमः प्राप्यकारित्वात्. मनस्तु सकलातीतादिविषयं किं नेष्यते इति मानसप्रत्यक्षगोचरा भविष्यदादयो भावा भविष्यन्तीति. तन्न. मनसो बहिरस्वातन्त्र्यात्. इतरथा त्वन्धाद्यभावप्रसङ्गात्. तस्यापि मनसो भावात्. कथं तर्हि प्रथमज्ञानप्रक्षयिणीन्द्रियव्यापारे{१,१२२}द्वितीयक्षणोपलब्धिः न चेन्मनो बहिः स्वतन्त्रम्. न, तत्रापीन्द्रियव्यापाराविरामात्तज्ज्ञानाविरामोपपत्तेः. का कथा स्वप्ने. तत्र खलु वर्तमानतया विविधान्संसर्गान्मनो दर्शयति. न, स्मृतित्वात्. तत्र च मनसो\[४०१\]ऽस्वातन्त्र्यस्य वक्ष्यमाणत्वात्. कथं वर्तमानाभासः. दोषात्.  
व्यक्तश्च दोषो निद्रा. यथा वक्ष्यति\[४०२\]निद्रा मिथ्याभावस्य हेतुरिति. कथं अननुभूते स्मृतिरिति चेत्. वक्ष्यति अत्रजन्मन्येकत्रेति. नन्ववगतं प्रतिभासु मनसः स्वातन्त्र्यम्. केषाम्. यद्यर्वाचीनानां, न. तासां लिङ्गाद्याभासजत्वात्. प्रायः सहचरितहृदयप्रसादोद्वेगप्रभाविता हि प्रतिभा, न त्वैकान्तिकहेतुका. अत एवानिश्चयात्मिका बुद्धिः. अथ लोकोत्तराणां, न. तासां अस्मदादिप्रतिभास्वभावानतिवृत्तेरिति वक्ष्यामः. विमतिपदं च लोकोत्तरत्वं नास्मदादिभिः क्वचिदाश्रयिष्यते. बाह्यलिङ्गादिनिरपेक्षे च बहिर्मनासि वर्तमाने सर्वस्यानपेक्षितोपायान्तरो मनोमात्रनिबन्धनः प्रसजन्सर्वबोधः  
केनापवर्तयितुं शक्यते. अदृष्टविशेषाल्लिङ्गाद्यनपेक्षं बहिर्वृत्तिरिष्यत इति चेद्, न. इन्द्रियान्तरारम्भवैयर्थ्यात्. तत एव तत्तददृष्टविशेषाहितसंस्कारात्सर्वप्र\[४०३\]तीतिसिद्धेः. तदपि\[४०४\]वा व्यर्थम्, अकरणस्यैव वात्मनोऽदृष्टविशेषादेव प्रतीतिक्रियासिद्धेः. अथ नादृष्टं अनुपायम्\[४०५\]अर्थं साधयतीति माभूत्शरीरारम्भवैयर्थ्यं इति. एवं तर्हि न लिङ्गाद्यनपेक्षं अपि मनः क्वचिद्वर्तमानं उपलब्धं इत्यस्तु तद्\[४०६\]अपि बहिर्बाह्यापेक्षम्. अतो न मानसं अपि प्रत्यक्षं भविष्यदादौ समर्थं इति\[४०७\]सिद्धं, भावनाबलजं अपि सर्वज्ञनिराकरणक्षेत्रे  
निराकरिष्यामः, अवगतविषयत्वाद्भावनायाः. तथा सति च भावनावैयर्थ्याद्, अधिकस्य च ततोऽप्यसिद्धेः.\[४०८\]अपि च भावनाबलजं अक्षजं वा, न वा. न तावदक्षजं इत्युक्तम्. सर्वाक्षशक्तिपरिक्षयस्यानन्तरं एवोक्तत्वात्. अनक्षजं तु न प्रत्यक्षम्,\[४०९\]अन्वर्थत्वात्प्रत्यक्षशब्दस्य. अत एव न भविष्यति प्रत्यक्षस्य सामर्थ्यं दृष्टं इत्याह भविष्यतीति. प्रत्यक्षस्य हि न भविष्यद्विषयता, तद्विषयस्य वा न प्रत्यक्षतेत्यभिप्रायः.{१,१२३}बाह्यान्तःकरण\[४१०\]जप्रत्यक्षनिराकरणेऽप्ययं एव भागो  
व्याख्येयः. न चाक्षुषस्य मानसस्य वा भविष्यदादौ सामर्थ्यं इत्यर्थः. अपि च योगिज्ञानगोचरं सर्वं अभ्युपयता कथं योगिना सर्वं अनुभूयत इति वाच्यम्. यदतीताद्यपि वर्तमानतया योगिभिरवसीयत इति, एवं तर्ह्यतस्मिंस्तद्ग्रहो\[४११\]मिथ्या योगिज्ञानम्. अथ तु यथावस्थितं एव सर्वं योगिनानुभूयत इत्युच्यते, एवं तर्हि नातीतादिविषयस्य प्रत्यक्षतोपपत्तिः. अनुमानेऽपि प्रसङ्गात्. एवञ् च वर्तमानावर्तमानविषयं ज्ञानं प्रत्यक्षम्\[४१२\]इत्यर्धवैशसम्. स्यान्मतं कल्पनाविरहः प्रत्यक्षत्वम्. अतीतादिविषयं अपि योगिनस्तद्\[४१३\]रहितम्. अतः प्रत्यक्षम्  
इति. तन्न. पूर्वापरकालसम्बन्धस्याविकल्पेन ग्रहीतुं अशक्यत्वात्. का चेयं कल्पना. यद्यभिलापिनी प्रतीतिः, श्रौत्रं अप्रत्यक्षं भवेत्. अथाभिलापसंसर्गयोग्यप्रतिभासाप्रतीतिः, कल्पनासामान्यस्वसंवेदनं अप्रत्यक्षं भवेत्. यदपि आहुः नैनं इयं अभिलापेन संसृजति. तथा\[४१४\]नृत्तेरात्मनि विरोधादिति. तदयुक्तम्. असत्यप्यभिलापसंसर्गे तत्संसर्गयोग्यस्य सामान्यात्मनस्तत्र निर्भासात्, तावता च कल्पनात्वानपायात्कल्पनापोढत्वानुपपत्तिः. अथान्यरूपारोपः कल्पना, योगिज्ञानं अप्यजातादिषु वर्तमानरूपा\[४१५\]रोपेणैव वर्तत इति न कल्पनापोढम्. अपि चान्यथास्थितस्यान्यथाभानाद्भ्रान्तं एव योगिज्ञानं अभ्रान्तपदेन व्यावर्तितं  
कथं प्रत्यक्षम्. यथा हि तिमिरादिदोष\[४१६\]वशप्रभवं केशज्ञानं भ्रान्तं इत्यभ्रान्तपदेन व्यावर्त्यते, एवं योगिनां अपि सर्वस्मिन्वर्तमानावभासं भ्रान्तं एवेत्यभ्रान्तपदेन व्यावर्तितं न प्रत्यक्षं भवेत्. साक्षात्कारिता तु नानिन्द्रियजस्य ज्ञानस्य सम्भवतीति प्रत्यक्षसूत्रे वक्ष्यामः. अपि चार्थसामर्थ्यसमुद्भवं प्रत्यक्षं योगिज्ञानं चासद्\[४१७\]अजाताद्यर्थसमुद्भवं कथं प्रत्यक्षम्. एतदपि भविष्यत्त्वप्रतिपादनेनैव सर्वं दर्शितं इत्यनुसन्धातव्यम्.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४०१\] नःस्वा   
\[४०२\] ति दोषो मि (का)   
\[४०३\] प्रवृत्तिसि (का), प्रतिपत्तिसि 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[४०४\] पि बाह्यार्थम्  
\[४०५\] यं असमर्थं (कःआ)   
\[४०६\] तर्हि इदं अपि (का)   
\[४०७\] ति भा   
\[४०८\] द्धेः. भा   
\[४०९\] असमर्थ (कःआ)   
\[४१०\] णप्र (का, ङा)   
\[४११\] हाद्मि (का)   
\[४१२\] क्षं अप्रत्यक्षं इ (का, ङा)   
\[४१३\] द्गृहीतम्.   
\[४१४\] थाप्रवृ (का)   
\[४१५\] पेणैव   
\[४१६\] षज्ञानप्र   
\[४१७\] ञ्जाता (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

स्यान्मतं सर्वं एव प्रत्यक्षं असन्निहितावभासं, ज्ञानार्थयोः कार्यकारणभावेनायौगपद्यात्. अतो नानेन योगिज्ञानं दुष्यतीति. यद्येवं किं तर्हि प्रकाशते. ज्ञानाकार एवार्थेनाहितः. एतावदेवार्थस्य ग्राह्यत्वं यज्ज्ञानाकारार्पणहेतुत्वम्. यद्येवं अर्थैकदेशोऽपि नावसीयते इति दूरे सर्वज्ञानम्.{१,१२४}अथ ज्ञानाकारवेदन एवार्थवेदनाध्यवसानान्नार्थहानिः, कथं अन्यवेदनेऽन्यवेदनाध्यवसायः. अविद्ययेति चेत्. अहो महानुभावः सर्वज्ञः, यस्येयमे तावती महाविषया अविध्या. वरं एकदेशदर्शिन एवैषां अविद्यापि तावद्\[४१८\]अल्पीयसी. किञ् च, इदं सर्वं क्रमेणावसीयते युगपद्वा, न तावत्पूर्वः  
कल्पः. अनन्तानां उत्पा\[४१९\]दवतां पूर्वापरकोटिविरहिणां च क्रमेणानुभवितुं अशक्यत्वात्. अत एव\[४२०\]न यौगपद्यम्, अनन्तानां अजातादिवृत्तप्रत्युत्पन्नानां यौगपद्यासम्भवात्. अपि च किं इदं सर्वं नाम यद्विद्वान्सर्वज्ञो भवति, एकेन केनचिदुपाधिनावच्छिन्नमोदनादि सर्वशब्दवाच्यतया प्रसिद्धम्. न चैवं अजातादयोऽर्था इति कथं सर्वपदार्थः. आनन्त्यं सर्वतेति चेत्. नन्वियं इयत्तानवधारणात्मिकैवेति कथं तद्विदः सर्ववित्ता. अतः सिद्धं न किञ्चित्कस्यचित्सर्वगोचरं प्रत्यक्षं इति. यदपि प्रकर्षवतां काष्ठाप्राप्तिरवगता यथा वियति परिमाणस्येति ज्ञानं अपि क्वचित्परिनिष्ठां  
गतं सर्वविषयं भवतीति. तदयुक्तं, प्रकर्षं खलु काञ्चित्काष्ठां अधिष्ठाय सङ्गिरामहे यद्विरमतीति. असम्भावनीय\[४२१\]परावस्था तु काष्ठा इति हेतुरनैकान्तिकः. न खलु कार्यद्रव्यं घटमणिकादि सातिशयपरिमाणं विदितं अपीमां दशां अनुभवति, यतः परमसम्भावनीय एव महिमा. एवं तेनैव\[४२२\]निरवशेषब्रह्माण्डोदरपरिपूरणादनवकाशं इतरम्. अथ गुणधर्मोऽयं इत्युच्यते, तन्न. एवं अपि पूर्वदोषानतिवृत्तेः. गुणो हि गरिमा. न तस्यैतावन्तं अतिशयं पश्यामः, यतः परं अपरं न सम्भवतीति. यदि खलु सर्वगुरुभिः सम्भूयैकं  
किञ्चित्कार्यं आरभ्यते, एवं एतत्सम्भवेदपि, न चैतदस्ति. यदपि नभसि परिमाणं निदर्शितं, तदयुक्तम्. परिमाणं नामावच्छेदः. तद्यद्यप्यस्त्याकाशे ततस्तदपि नासम्भावनीयपरावस्थं इति साध्यविकलता. अथानन्तं एव नभोऽभ्युपगम्यते, कथं तर्हि तत्र परिमाणं निदर्श्यते, परिमाणाभाव एवास्यानन्त्यम्. अतो विरुद्धं एवेदं परिमितं अनन्तं चेति सूक्तं भविष्यति प्रत्यक्षं असमर्थं इति. इह च पूर्वभाग इन्द्रियाणां सर्वविषयत्वेनातिशयो वारितः.\[४२३\]उत्तरस्मिन्{१,१२५}प्रत्यक्षज्ञानस्येति विवेक इति. प्रत्यक्षागोचरे भविष्यदादौ सर्वस्मिंस्तद्व्याप्तलिङ्गदर्शनासम्भवादनुमानं अपि न सम्भवति.  
सादृश्यान्यथानुपपद्यमानार्थदर्शनासम्भवाच्च नोपमानार्थापत्ती. अभावोऽपि न सर्वस्य कस्यचिदेवावगम्यते, दृश्यादर्शनात्मको ह्यभावः. न तु सर्वं कदाचन दृश्यम्. शब्देनापि विस्तरेण सर्वार्थावधारणं असम्भावनीयं एवेत्यभिप्रायेणाह नानुमानादेरिति । । ११५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४१८\] द्दवीय (ङा)   
\[४१९\] ं उत्पत्तिमताम्  
\[४२०\] वायौ (कःआ)   
\[४२१\] यकप (का, कःआ)   
\[४२२\] व ब्र (का)   
\[४२३\] इतर (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र परैरुक्तं नन्वियं असम्भावना नित्यवेदाभ्युपगमेऽपि समाना. न हि सम्भवत्यकृत्रिमं नाम वाक्यं भवतीति सर्वागमानां कृतकत्वेनावगतेः. तद्यथेदं आगमनित्यत्वं असम्भावनीयं आश्रित्याभ्युदयनिःश्रेयसार्थं आरम्भो वेदवादिनाम्, एवं इतरेषां अप्यदृष्टपूर्वसर्ववित्प्रामाण्येनेति न विशेषः. अत आह सर्वज्ञेति. अयं अभिप्रायः सत्यं इदं उक्तं परैः. किन्तु सम्प्रधारणीयं इदं अस्ति अनयोः कल्पनयोस्तुल्यत्वं न वेति. येन कारणेन परैस्तुल्यत्वं आपादितं तेन कारणेनेदं तुल्यत्वं अस्ति नास्तीति सम्प्रधारणीयं अस्माभिरिति । । ११६ । ।

तां इदानीं सम्प्रधारणां अवतारयति सर्वज्ञ इति. अयं अभिप्रायः
साधकबाधकप्रमाणतुल्यत्वे हि तुल्यत्वं भवति. न चेह तदस्ति. सर्वज्ञो हि न तावदस्मदादिभिरुपलभ्यते. अत एव नास्मज्जातीयैः, स्वभावनियमात्. एतदेवाभिप्रेत्यादिशब्दः प्रयुक्तः. अन्येषां अप्यस्मद्विधानां असर्वविदां न सर्वविज्ञानं सम्भवतीत्यभिप्रायः. एतच्चोपरिष्टाद्विवरिष्यत एव. वेदानां च न तावत्कर्ताद्यत्वे दृश्यते, पूर्वकोटेरनवगमात्. न च सम्भाव्यते, अतीन्द्रियार्थत्वात्. वक्ष्यत्येतत्लोके सन्नियमात्(१.१.२६) इति. न चानुमीयते, अभावविरोधात्. असन्निकृष्टार्थविषयं ह्यनुमानं, वेदेषु चादृष्टार्थनिर्मितेष्व्  
अवश्यं एव निर्माता स्मर्येत. अतोऽदर्शनादस्मरणाच्चावधृताभावस्य न कर्तुरनुमानं सम्भवति. एषैव च नित्यता{१,१२६} वेदानां यः कर्तुरभावः. अतः प्रमाणवती नित्यत्वकल्पना वेदानाम्. सर्वज्ञकल्पना तु न तथेति साधकबाधकतुल्यत्वाभावात्कथं तुल्यतेति. ननु नादर्शनमात्रादभावः सिध्यति सत्स्वपि विप्रकृष्टेषु सम्भवादनेकान्तात्. अपि च व्यापकनिवृत्तेर्व्याप्यनिवृत्त्या व्याप्तत्वात्तथा व्याप्यनिवृत्तिरवधार्येतापि. अर्थाः प्रमाणस्य व्यापकाः. न च प्रमाणं अर्थानां व्यापकं अहेतुत्वादतादात्म्याच्च. अतो न प्रमाणनिवृत्तिमात्रेणाभावः सर्वविदोऽवगन्तुं शक्यते. अत आह निराकरणवदिति. अयं अभिप्रायः प्रमाणाधीना  
हि वस्तुव्यवस्थितयः. न केनचित्प्रमाणेन सर्वज्ञ इदानीं तावदवगम्यते. न च कालान्तरेऽभूदिति कल्पयितुं शक्यते यथा निराकर्तुं अनुमानेन कालत्वादिदानीन्तनकालवदिति. कारणाभावस्य च कार्याभावेन नियतत्वात्सर्वज्ञानकारणाभावेन तद्गोचरज्ञानकार्याभावानुमानाद्, ज्ञानकारणाभावस्य चानन्तरं उक्तत्वात्. अतो न प्रमाणनिवृत्त्या सर्वज्ञे संशयोऽपि दर्शयितुं शक्यते. निराकरणहेतुबलीयस्त्वेनाभावावगमादिति । । ११७
| |

स्यादेतत् नागमगम्यस्याभावः सर्वविदोऽवगम्यते, तद्विरोधादेव, अत आह न चेति. कस्मादागमेन नावगम्यते. अत आह तदीय इति. आगमो हि तदीयो वा तस्मिन्प्रमाणं, नरान्तरप्रणीतो वा. न तावत्तदीयः, अन्योन्याश्रयापत्तेः. सिद्धे हि बुद्धस्य सर्ववित्त्वे तदागमः प्रमाणं, तत्प्रामाण्याच्च तत्सिद्धिरिति. नरान्तरप्रणीतस्तु प्रमाणत्वेनानभिमत एवेत्याह नरान्तरेति
| | ११८ | |

 स्यादेतत् नित्यागमगम्य एव सर्वज्ञः, श्रूयते हि सर्ववित्सर्वस्य कर्तेति, अत आह न चेति. अयं अभिप्रायः तात्पर्ये हि शब्दः प्रमाणं, न चैवम्परो नित्यागमो लब्धुं शक्यत इति. किं परस्तर्ह्यत{१,१२७}आह
नित्यश्चेदिति. अयं अभिप्रायः
यावान्\[४२४\]कश्चित्सिद्धानुवादो\[४२५\]वेदो दृश्यते, असौ विध्यन्तरार्थ इत्यर्थवादाधिकरणे वक्ष्यते. तदयं अप्यात्मज्ञानविधिशेष एवेति न स्वरूपे प्रमाणं इति तात्पर्ये को दोषः, अत आह तत्पर इति. न हि नित्यो वेदो नरविग्रहं अनित्यं सर्वज्ञं प्रतिपादयितुं अर्हति, नित्यानित्यसंयोगविरोधात्. तदसावेवम्परोऽनित्य एव स्यादिति । । ११९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४२४\] वत्क   
\[४२५\] दो दृ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अयं च नित्यागमगम्यत्वे दोष इत्याह आगमस्येति. यद्यङ्गीकृतो नित्य आगमः, किं सर्वज्ञकल्पनयेति. वृथात्वे कारणं आह यत इति. नित्य एवागमो धर्मे प्रमाणं भविष्यतीति किं सर्वज्ञकल्पनान्तराश्रयणेनेति. इदं तु नित्यागमगम्यतानिराकरणं वेदवादिनां एव भ्रान्तिं अपनेतुं, न नास्तिको वेदवेद्यं सर्वज्ञं इच्छतीति । । १२० । ।

यस्तु वदति किं नः सर्वज्ञग्रहेण. बुद्धागमसत्यता हि नः साध्या. सा चैवं अपि सिध्यत्येव, इन्द्रियादिसम्बन्धविषये हि ज्ञानमात्रक्षणिकत्वादौ बुद्धः सत्यवादी दृष्टः. अतस्तेनैव दृष्टान्तेन श्रद्धेयार्थेऽतीन्द्रियार्थविषयेऽपि बुद्धवचसः सत्यत्वं अनुमीयते. एवं चैत्यवन्दनादीनां अपि धर्मत्वं सिध्यतीति, तदेतदुपन्यस्यति योऽपीति । । १२१ । ।

एतदपि दूषयति तेनेति.\[४२६\]इन्द्रियादिसम्बन्धविषये हि प्रमाणान्तरपारतन्त्र्येण सत्यता दृष्टेति व्याप्तिबलेनातीन्द्रियार्थेऽपि पारतन्त्र्येण प्रमाणता भवतीति. पारतन्त्र्ये कारणं आह प्रामाण्यम् इति. अयं अभिप्रायः इन्द्रियादिसम्बन्धे विषये सत्यतेति ब्रुवाणेनार्थादिदं उक्तं भवति इन्द्रियादितन्त्रं प्रामाण्यं इति. स्वतःप्रामाण्ये तदपेक्षाया वैयर्थ्यात्. एतदुक्तं{१,१२८}भवति नात्र मानान्तरं अतन्त्रीकृत्य बुद्धवचनमात्रस्य सत्यतावगता. प्रमाणान्तरापेक्षायाः सर्वत्राव्यभिचारात्. अतो न क्वचिदपि स्वातन्त्र्येण प्रमाणता सिध्यतीति । । १२२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४२६\] ति प्र (का, कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 पारतन्त्र्यं एव विवृणोति यथैवेति. सोऽयं धर्मविशेषविरुद्धो हेतुरिति । । १२३ । ।

न केवलं धर्मविशेषविरुद्धः, विरुद्धाव्यभिचारी चाय हेतुरित्याह यथा चेति. शक्यते हि वक्तुं बुद्धवचनं अतीन्द्रिये\[४२७\]ऽन्यानवबुद्धेऽर्थे न प्रमाणं, बुद्धवाक्यत्वात्क्षणिकादिवाक्यवद्\[४२८\]एव. तानि ह्यतीन्द्रियेऽर्थेऽप्रमाणान्येव. अयं चैक एव हेतुर्विरुद्धं अर्थद्वयं न व्यभिचरतीतीदं एवै\[४२९\]कवचनान्तविरुद्धाव्यभिचारिपदो\[४३०\]दाहरणम्. हेतुद्वयं तु नैकवचनान्तपदवाच्यं इत्यनुमाने वर्णयिष्याम इति. न\[४३१\]च वाच्यं सत्यत्वं अपि तावदयं हेतुः साधयतीति सिद्धो नः पक्ष इति. न हि वः सत्यतामात्रं साध्यं, श्रद्धेयार्थसत्यतायाः साध्यत्वात्. अत एवोक्तं श्रद्धेयार्थे  
ऽपि कल्पयेदिति । । १२४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४२७\] येऽनवबु (का, कःआ)   
\[४२८\] वत्. ता   
\[४२९\] ं एव वि   
\[४३०\] दार्थोदा 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[४३१\] न वा (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

तदयं अश्रद्धेये सत्यतां श्रद्धेये चासत्यतां साधयन्नेष्टसाधनाय वः प्रभवति. अस्माकं एव तु श्रद्धेये सिसाधयिष\[४३२\]तां असत्यतां बुद्धवचसः साधयन्नयं हेतुरनुगुण इत्यभिप्रायेणाह अश्रद्धेयेति. विशेषविरुद्धतां एव पूर्वोक्तां विवृणोति पूर्वेति. दृष्टान्तानुसारेण हि हेतुर्गमको भवति. तत्र वः पूर्वज्ञानानुवादिता दृष्टेति तद्व्यभिचारात्श्रद्धेयार्थस्यापि बुद्धवचसः{१,१२९}पूर्वज्ञानानुवादित्वं एवायं साधयेत्. स्वातन्त्र्यं तु प्रमाणताया विशेषं विरुन्ध्यादिति । । १२५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४३२\] षि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अपि च य एव कश्चिद्वेदबाह्यः पाषण्डोऽनेन हेतुना पौरुषेयागमानां सत्यत्वं सिसाधयिषति, तस्यैव सप्रतिसाधनोऽयं अन्योन्यदृष्टान्तोपदर्शनेन हेतुर्भवतीत्याह अपि चेति. बुद्धवचनं अतीन्द्रियार्थं मिथ्या, अलौकिकार्थत्वे सति पुंवाक्यत्वाद्दिगम्बरागमवत्. सोऽपि तत एव मिथ्या, बुद्धागमवदित्यन्योन्यसपक्षतेति । । १२६ । ।

अविशेषितेनैव वा पुंवाक्यत्वेन हेतुना धर्माधर्मातिरिक्तेऽर्थे प्रामाण्यं प्रसज्यत इत्याह धर्मेति. अत्र च धर्माधर्मयोः प्रामाण्याभाव एव साध्यः. नातिरिक्तार्थे प्रामाण्यं, तस्य सिद्धत्वादिति. यदपि क्षणिकादिवाक्यं दृष्टान्ततयोक्तं, तदपि सांख्यादिषु प्रतिपक्षिषु जीवत्सु साध्यविकलं इत्याह सांख्यादिष्विति. सर्वनित्यत्ववादिनो हि सांख्याः. ते यावन्न निर्जिताः, तावत्कथं क्षणभङ्गवाक्यं सत्यतयोपन्यस्यते. यथा चेदं असत्, तथा शब्दाधिकरणे वक्ष्याम इति । । १२७ । ।

अलौकिकार्थवादिता वा पुंवाक्यत्वविशेषिता सत्यत्वानुमानं प्रतिहन्ति परस्परागमदृष्टान्तेनैवेत्याह अलौकिकेति. विशेषणविशेष्यभावव्यत्य\[४३३\]योऽतिरेक इति । । १२८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४३३\] त्यययोरति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

प्रतिहेतुप्रसङ्गेनेदानीं यदपि सर्वज्ञप्रसाधनार्थं परैरनुमानं उक्तं सर्वज्ञो{१,१३०}ऽस्मीति बुद्धेन यदुक्तं सत्यं एव तत्तदुक्तत्वाद्यथा ज्योतिरुष्णमापो द्रवा इति, तदपि प्रतिहेतुविरुद्धं इति सर्वज्ञदूषणं एवोपसङ्क्रम्याह वदेदिति. यो वादी पूर्वं असङ्गत एवागत्यैवम्भूतं वक्ष्यमाणं यद्वदति तस्यापि एष वक्ष्यमाण एव भवदुक्तहेतुसदृशो भवन्तं प्रति मुक्तसंशयं हेतुर्भवति. प्रथमसङ्गतिरनैकान्तिकाशङ्कानिराकरणार्था. चिरसङ्गतो हि कदाचिन्मिथ्या भाषते इति । । १२९ । ।

प्रतिहेतुं एव प्रयोगेण दर्शयति बुद्धादीनां इति । । १३० । ।

कथं पुनरयं मुक्तसंशयः, अत आह प्रत्यक्षं इति. बुद्धोऽसर्वज्ञ इति वचसो मदुक्तत्वं प्रत्यक्षसिद्धं असन्दिग्धं एव. दृष्टान्ते चाग्न्युष्णत्वादिवाक्ये तत्प्रत्यक्षसिद्धं एवेति सूक्तं असंशयं इति. सर्वज्ञोऽस्मीति वचनं बुद्धोक्तं न वेति न निश्चेतुं शक्यम्. न खल्वेतावदत्युद्धतानृतं प्रेक्षापूर्वकारी भाषत इति सम्भावयामः. सेयं अस्य वचसो दृष्टान्तानां च क्षणिकादिवाक्यानां बुद्धोक्तता नासाधिता सिध्यतीति बौद्धेन साध्येत्याह त्वया साध्येति. किं अतो यद्येवं अत आह तेनेति. अयं अभिप्रायः नानयोर्हेत्वोस्तुल्यतया  
संशयहेतुत्वम्. किन्तु अस्मदीयो हेतुः स्वयं सिद्धः, प्रसिद्धव्याप्तिकश्च, दृष्टान्तश्च न हेतुविकल इति सिद्धो नः पक्षः. तव तु सन्दिग्धासिद्धो हेतुः, दृष्टान्तश्च सन्दिह्यमानहेतुसद्भाव इत्यप्रसिद्धाङ्गकं अनुमानं न साध्यसिद्धये प्रभवतीत्ययं आवयोर्विशेषः सम्पद्यत इति । । १३१ । ।

 किञ् च, अतिस्थवीयानयं सर्वज्ञवादः, येनात्यन्तप्रसिद्धैरपि प्रमेयत्वादिहेतुभिः शक्यते निराकर्तुं इत्याह प्रत्यक्षेति. प्रमेयत्वादयो हि{१,१३१} प्रमाणान्तराविरुद्धा बुद्धे सिद्धाः शक्नुवन्ति तस्य सर्वज्ञतां वारयितुम्. न चात्र विपक्षे बाधकप्रमाणाभावादसिद्धा व्याप्तिरिति वाच्यम्.\[४३४\]सर्वज्ञानकारणाभावेन सर्वज्ञासम्भवस्योक्तत्वादिति । । १३२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४३४\] च्यम्, प्रगेयत्वस्य सर्व (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्वस्तीयं चिरप्रवृत्ता बुद्धः सर्वज्ञ इति दृढा स्मृतिः, तदस्या एव बुद्धेर्  
द्रढिम्नः सर्वज्ञप्रमाणं अनुमास्यामहे, अत आह न चेति. किं इति नानुमीयते, अत आह विगानादिति. अविगीता हि स्मृतिर्मूलं उपस्थापयति. सर्वज्ञस्मृतिं तु नास्तिका एव परस्परं विगायन्ति सर्वविद्भेदानाश्रयन्तः. वेदवादिनस्त्वत्यन्ताय सर्वज्ञं निराकुर्वन्\[४३५\]तीति. ननु समानं इदं विगानं मन्वादिस्मृतिष्वपि, ता अपि नास्तिका विगायन्ति, अत आह छिन्नेति. अयं अभिप्रायः स्मृतिर्हि पूर्वज्ञानकार्यतयावगता कारणभूतं\[४३६\]पूर्वविज्ञानं अनुमापयति. असन्निकृष्टार्थगोचरं ह्य्\[४३७\]अनुमानं भवति. इह च सर्वज्ञानकारणाभावात्\[४३८\]छिन्नं पूर्वविज्ञानं स्मृतिमूलतया असम्भावितं इति वैपरीत्यपरिच्छे\[४३९\]दाद्नानुमानावकाशः. वेदसंयोगस्  
तु त्रैवर्णिकानां सम्भवतीति स शक्यो मन्वादिस्मृतिमूलतया कल्पयितुं इति. विगानं विवृणोति कैश्चिद् इति. इदं चान्वारुह्यवचनम्. यदि हि सर्वाविगानं भवेद्, एवं अपि या काचित्कल्पना स्यात्. न चैवं अस्ति, कैश्चिदेव महाजनैकदेशभूतैर्बुद्धादिभिः सर्वज्ञतायाः परिग्रहादिति । । १३३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४३५\] त इति   
\[४३६\] तं वि   
\[४३७\] चा (ङा)   
\[४३८\] वावच्छि   
\[४३९\] छेदेन ना (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

छिन्नमूलतां विवृणोति सर्वज्ञ इति. स्मृतिद्रढिम्ना हि एकेन सर्वज्ञो ज्ञात इति कल्पनीयं, स एव तु सर्वज्ञं ज्ञातुं समर्थः यः सर्वविद्वेद्यं जानाति. यावद्ध्येतावदेव सर्वं इदं च बुद्धो जानातीति न जायते, न तावदसौ सर्वज्ञ इत्यवधारयितुं शक्यते. न च बुद्धादर्वाचीनः सर्वविद्{१,१३२}इति नास्य सर्वज्ञानकारणं अस्ति. न चानवगतं स्मर्तुं शक्यते. अतोऽसम्भावितमूलैवञ्जातीयां स्मृतिरप्रमाणं एवेति । । १३४ । ।

यदि तु बुद्धादन्योऽपि कश्चिदेकः सर्वज्ञः तेन च सर्वज्ञो बुद्ध इति ज्ञात्वा स्मृतं तत एषा स्मृतिपरम्परा प्रवृत्तेत्युच्यते, एवं सति तत्सर्वज्ञता विना सर्वज्ञे(न)नावगन्तुं शक्यते इति सर्वज्ञानन्त्यं इत्याह कल्पनीया इति. अत्र कारणं आह य एवेति । । १३५ । ।

एवं तावत्सार्वज्ञ्यं दुर्ज्ञानं इत्युक्तम्. तदनवगमे च सर्वज्ञागमप्रामाण्यं अपि न सिध्यतीत्याह सर्वज्ञ इति. सर्वज्ञप्रणीतता हि तदागमप्रामाण्यमूलं, तदनवगमे च न यादृशतादृशपुरुषवाक्यवत्सर्वज्ञागमप्रामाण्यं अध्यवसातुं शक्यत इति । । १३६ । ।

दूषणान्तरं आह रागादीति. अयं अभिप्रायः आगमप्रणयनं हि रागाद्वा किञ्चिदनुग्रहीतुं द्वेषाद्वा निग्रहीतुं सम्भवति. बुद्धस्तु प्रक्षीणाखिलरागद्वेष\[४४०\]इति नास्यागमप्रणयने किञ्चित्कारणं उपलभ्यत इत्यन्यप्रणीतैव धर्मातिदेशनेति वक्ष्यमाणेन सम्बन्धः. नन्वयं परमकारुणिकः तद्वश एव दुःखोत्तरान्प्राणिनो दृष्ट्वा दूरं दूयमानमानसो हिताहितप्राप्तिपरिहारोपायोपदेशान्प्रणयतीति किं अनुपपन्नं अत आह
निर्व्यापार इति. अयं अभिप्रायः प्रत्यक्षं हि तद्योगिनः सर्वविषयं ज्ञानं इष्यते. तच्च कल्पनापोढम्. अतो यदा  
ध्यानस्तिमितलोचनो जगदखिलं अविकल्पेन विलोकयमानोऽवतिष्ठते, तदास्यास्मृतशब्दादिसम्बन्धस्य विवक्षाप्रयत्नताल्वादिव्यापारासम्भवान्न कथञ्चिदप्य्\[४४१\]अस्मृतस्य देशनाप्रणयनं सम्भवतीति कारुणिकोऽप्युपेक्षेतैवैत्यन्यप्रणीतैव देशना भवेदिति. अपि च यावदिदं{१,१३३}वृत्तम्, इदं वर्तिष्यत इति न प्रत्यवेक्षते, न तावदागमो निर्मातुं शक्यते. न चैतदप्यनुत्थितस्य सम्भवतीत्यभिप्रायेणाह ऋत इति. तदिह कारणत्रयं अप्यन्यप्रणीतत्वे देशनानां उक्तं इत्यनुसन्धातव्यम्. स्यादेतत्. व्युत्थायोपदेक्ष्यतीति, तन्न. व्युत्थितस्य अभिलापिनी प्रतीतिर्भ्रान्तिरिति भ्रान्तभाषितं अप्रमाणं भवेदिति । । १३७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४०\] षाभिनिवेश इ   
\[४४१\] प्युत्थितस्य (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

स्यादेतत् बुद्धानुभावादसत्येव तत्प्रयत्नविशेषे कुड्यादिभ्योऽपि देशना धर्मोपदेशा निर्गच्छन्तीति. तदिदं नाश्रद्दधाना वेदवादिनो बुध्यामहे. वयं हि वस्तुस्वभावं अनतिक्रामन्तो यज्जातीयो यतः सिद्धः ततस्तत्सिद्धिं अनुजानीमहे. ग्रन्थसन्दर्भश्च विवक्षाप्रयत्नवाय्वीरणताल्वादिसंयोगविभागपूर्व\[४४२\]क एवावगत इति न ध्यानस्तिमितान्तःकरणयोगिसन्निधानादेव सिध्यतीति सम्भावयामः. तदेतदाह
सान्निध्येति सार्धेन. (श्रद्दधानस्य कुत इत्यर्थः.?) अपि च, आप्तप्रत्ययानुसारी शब्दान्निर्णय इति न कुड्यादिनिस्सृताभ्यो देशनाभ्य आश्वासो भवेदित्याह कुड्यादीति । । १३९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४२\] र्व एवागतः (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

किञ् च बुद्धप्रणीतत्वेऽपि नाश्वासः. एवं च संशेमहे किं बुद्धानुभावान्\[४४३\]निस्मृता इमा देशनाः, आहोस्वित्पिशाचादिभिर्दुरात्मभिरदृश्यैरीरिता इत्याह किन्त्विति. अदृश्यातिवाहिकायोनिजदेहाः पिशाचा इति पुराणेषु गीयते. तन्मतेनेदं उक्तं इति. एवं च संशयानेभ्यो देशना न प्रमाणं भवेयुरिति भावः । । १४० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४३\] वनि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अन्यद्दर्शनं बोधस्वभावः पुरुषो भवान्तरीयकर्मार्जितदेहेन्द्रियादिवशः{१,१३४}क्वचिदेव किञ्चिच्च जानाति. निरवशेषिताशेषकर्माशयस्तु विगलितनिखिलकरणकलेबरादिप्रपञ्चः केवलीभूतो विश्वं एव सूक्ष्मातीतादिभेदभिन्नं अपरोक्षं ईक्षते. तच्च केवले जीवे जातं\[४४४\]केवलज्ञानं आचक्षते. एवंवादिभिश्च मुक्तात्मनां एव सर्वगोचरज्ञानं आश्रितं, तदेतदुपन्यस्यति एवं इति । । १४१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४४\] कैवल्य ज्ञा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एतदपि दूषयति नर्त इति. अयं अभिप्रायः सुभाषितं इदं मुक्तो विश्वं जानातीति. सा खलु जीवानां तादृशी दशा स एष नेति नेतीति सकलभेदप्रपञ्चविलयनेनैव तावदुपलभ्यते वेदान्तेष्विति तदतिरिक्तातीतादिज्ञातव्याभावात्कथं सर्वज्ञता. यदि त्ववधीर्य वेदान्तान्स्वागमप्रामाण्याश्रयणेन मुक्तानां तथाविधं ज्ञानं इष्यते, तन्नासत्यागं अप्रामाण्ये सिध्यति. न चासर्वज्ञप्रणीत आगमः प्रमाणं सम्भवतीति सर्वज्ञसिद्धावागमप्रामाण्यं, तत्सिद्धौ च सर्वज्ञसिद्धिरितीतरेतराश्रयं भवतीति. यदि तु क्वचित्तथाविधेन ज्ञानेन व्याप्तं लिङ्गं उपलभ्य\[४४५\]ते, एवमनुमानेन ज्ञानसिद्धावितरेतराश्रयपरिहारो भवेत्.  
न तु तस्य ज्ञानस्य लोके कश्चिद्दृष्टान्तो भवतीत्याह दृष्टान्त इति । । १४२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४५\] भ्येत, ए (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावद्यैः पुरुषातिशयं आश्रित्य तत्प्रत्ययेनागमप्रामाण्यं आश्रितं, तान्प्रत्युक्तम्. इदानीं ये वदन्ति नित्य एवायं आगमः कस्यचित्प्रथमं आर्षज्ञानेनावबुद्धो भवतीति, तान्प्रत्याह नित्यागम इति. किं पुनरयं नित्यागमवाद एव निराक्रियते. अत्रापि शब्दैकप्रमाणकावेव धर्माधर्मौ. एतावांस्तु विशेषः. यदेकस्यैव कस्यचिदृषेरपगतसकलकल्मषस्याभ्रष्टभवान्तरीयसंस्कारस्यादावेव वेदाः प्रादुर्भवन्ति. ते च तेनापरेभ्यः प्रतिपाद्यन्ते तैरप्यन्येभ्य इत्येवं शिष्याचार्यपरम्परया आभूतसंप्लवं तिष्ठन्ति. एवं एव  
पुनः सृष्टावप्यार्षदर्शनेनैव वेदसंव्यवहारः प्रवर्तते{१,१३५}इति न कश्चिद्विशेषः. तस्माद्वाच्यो निराकरणाभिप्रायः. स उच्यते तत्खलु सृष्ट्यादावृषेर्ज्ञानं ग्रहणं स्मरणं वा. ग्रहणं अपि प्रमाणं अप्रमाणं वा. न तावदप्रमाणादर्थतथात्वनिश्चयः. प्रमाणं तु ना प्रत्यक्षं सम्भवतीति किं तन्निराकरणेन. यदि तु साक्षात्कारिप्रत्यक्षं एतदृषीणां आश्रीयते, तथा सत्यनुच्चारितशब्दश्रवणादतीन्द्रियदर्शनं एवापतितम्. अत एवाहुः 

 अतीन्द्रियानसंवेद्यान्पश्यन्त्यार्षेण चक्षुषा ।

 ये भावान्वचनं तेषां कोऽतिक्रामितुं अर्हति । ।

इति. अतो निराकार्य एवायं सिद्धान्तः. एवं हि तुल्यन्यायतया धर्माधर्मावपि कश्चिदपरोक्षयेत्, ततश्च चोदनैवेति प्रतिज्ञाहानिः. अत एवोक्तं अनया दिशेति. सर्वज्ञनिराकरणदिशेत्यर्थः. एतेन तुल्यतां अनयोर्दर्शयति अयं अपि सिद्धान्तपरिपन्थीति. स्मरणं तु परस्तान्निराकरिष्यत इति. अपि चेदं आर्षदर्शनं कृतकाशङ्काम्\[४४६\]अप्यापादयतीति निराकार्यं इत्याह न हीति । । १४३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४६\] ं आपा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननु तद्वचनादेव निश्चयो भविष्यति, अत आह सर्वदेति. श्रूयते खलु अनृतवादिनी वागिति. जैमिनिरपि प्रायानृतवादितां वाचो वक्ष्यति
प्रायातित्यत्र. अतोऽद्यत्वेऽनृतवादिबाहुल्यात्कालान्तरेऽप्यविस्रम्भ इति
| | १४४ | |

अपि च, एतदकस्मात्प्रतिभानं स्वप्नवद्भ्रान्तिरित्यपि वक्तुं शक्यत इत्याह
स्वप्नादीति. अर्थग्रहणं तुल्यन्यायतयार्थप्रतिभासस्यापि\[४४७\]शङ्क्यमानत्वात्\[४४८\]सशङ्कानां (कृते?) प्रामाण्यं न युज्यत इत्यर्थः । । १४५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४७\] पि विश (का)   
\[४४८\] सा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१३६} अयं अपरोऽस्मिन्दर्शने दोष इत्याह पुरुषेति. पुरुषस्य तावदतीन्द्रिय\[४४९\]दर्शनशक्तिरभ्युपगतैव यदनुच्चरितशब्दग्रहणं अङ्गीकृतम्. सा चेदङ्गीकृता, किं आगमनित्यताग्रहेण. एवं हि वरं यत्परैरुक्तं पुरुषप्रत्ययादेवागमप्रामाण्यं इति तदेवाश्रितं इति. एवं तावदनुच्चरितशब्ददर्शनं निराकृतम्. स्मरणं इदानीं निराकरोति कल्पितं इति. अस्यातिशयवतः पुरुषस्याद्यतनज्ञानेष्वदृष्टपूर्वं जन्मान्तरीयज्ञाननिबन्धनं वेदानां सृष्ट्यादौ स्मरणं इति कल्पनामात्रं, न तु प्रामाणिकम्. जन्मान्तरे निबन्धनं कारणं अस्येत्यर्थः. कः  
पुनरत्र दोषः यज्जन्मान्तरानुभूता वेदाः स्मर्यन्त इति. ग्रहणं ह्यनुच्चरितशब्दगोचरं न सम्भवति, न तु स्मरणम्. अद्यत्वेऽपि हि तावच्चिरतरानुभूतानां आन्तरलिकानेकान्तरायपरम्परातिरोहिताना भावानां नानाविधानेकगद\[४५०\]वेदनाभिर्दूरं दूयमानमानसैरपि स्मरणं दृष्टम्. तद्भवान्तरीयस्मृतौ किं अनुपपन्नम्. देहध्वंसे संस्कारानवस्थानं इति चेद्, न. अतदाधारत्वात्. तत्रैतत्स्यात् अध्रियमाणेषु देहेषु किं आश्रयाः संस्कारा भवन्ति न वा भवन्ति. कथं भवान्तरे फलं भावयितुं उत्सहन्त इति. तन्न, अतदाधारत्वात्. नो खल्वपि भवान्तरीयपटुतरानुभवप्रभावितं भावनाबीजं  
शरीराधिकरणं, यदस्य नाशे नश्येत्. ज्ञानसमानाधिकरणत्वादात्मनश्च\[४५१\]ज्ञानाधारत्वात्. आत्मापि परिगृहीतदेहान्तरोऽपि स एवावतिष्ठत इति नाश्रयानुपपत्तिः. अपि चेदानीं अपि पूर्वजातिस्मरः कश्चिदुपलभ्यत एव, यो भवान्तरीयरहोवृत्तवृत्तान्तं सम्पादयति. देहनाशाच्च संस्कारनाशे तदनुपपत्तिः. जरामरणगर्भवासजन्मवेदनाश्च संस्कारोच्छेदहेतवः तस्यापि तुल्या एव. अतोऽवश्यं आश्रयणीयः कोऽपि प्राग्भवीयधर्मानुग्रहात्तस्य नाम भाजनं अतिशयस्य योऽत्रामुत्र वा विदितम्\[४५२\]अप्यशेषेण स्मरतीति. अपि चेतिहासपुराणवेदवादा अपि जातिस्मरणसद्भावे प्रमाणम्. भवति हि गीतासु वासुदेववचनं 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४४९\] यार्थद   
\[४५०\] र्भ   
\[४५१\] श्च परिज्ञा   
\[४५२\] ं अप्यविशे (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१३७} बहूनि मे व्यतीतानि जन्मानि तव चार्जुन ।

तान्यहं वेद सर्वाणि न त्वं वेत्सि परन्तप । ।

इति. पौराणिका अपि 

 प्रथमं सर्वशास्त्राणां पुराणं ब्रह्मणा स्मृतं ।

 अनन्तरं च वक्त्रेभ्यो वेदास्तस्य विनिस्मृ\[४५३\]ताः । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४५३\] र्ग (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इति पठन्ति. स्मरणाभिप्रायं एवेदं वेदविनिस्सरणं पुराणेषु, तत्कृतकत्वानभ्युपगमात्. वेदवादाश्च भवन्ति देहान्तरप्रतिपत्तिकाले तं विद्याकर्मणी समन्वारभेते पूर्वप्रज्ञा च इति. मानवेऽपि विशिष्टकर्मफलतयैव जातिस्मरत्वं दर्शितम्. स्मर्यते हि\[४५४\]

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४५४\] च (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 वेदाभ्यासेन सततं सत्येन तपसैव च ।

 अद्रोहेण च भूतानां जातिं स्मरति पौर्विकीं । ।

इति. तत्रैतत्स्यात्. अन्यार्थत्वा\[४५५\]वधृतवेदाभ्यासादिसमभिव्याहारात्पर्णमय्यादिफलार्थवादवदर्थवाद एवायं न फलकल्पनायै प्रभवति. तथा हि वेदाभ्यासस्तावद्धारणार्थ एव, प्रत्यक्षं हि गुण्यमानं न भ्रश्यतीति. योऽपि च अहरहः स्वाध्यायोऽध्येतव्यः इति विशिष्टेतिकर्तव्यतायुक्तो ब्रह्मयज्ञविधिः, सोऽपि यावज्जीवदर्शपूर्णमासाग्निहोत्रादिविधिवदुपात्तदुरितक्षयाकरणनिमित्तप्रत्यवायपरिहारप्रयोजन एवेति नासमीहितफलान्तरसम्बन्धं अनुभवति. सत्यं अपि शब्दार्थ\[४५६\]भेदभिन्नं स्वर्गादिमहाफलार्थं अवगतं एवेति न फलान्तरेण सम्बध्यते. तपांस्यपि नानाविधैनोनिब\[४५७\]र्हणार्थानि स्वर्गादिश्रेयो\[४५८\]न्तरार्थानि च चान्द्रायणादीन्यवधारितानीत्यनपेक्षाण्येवेति न जातिस्मरणफलकानि  
भवन्ति. अद्रोहोऽप्यहिंसा भूतानां तत्तत्कालभेदेन फलार्थ एव विहितः. यदि व्रतं यदि निषेधः कस्य जातिस्मृतिः फलं भवेत्. तस्माद्वेदाभ्यासादी\[४५९\]नां अर्थवाद एव फलश्रुतिर्न फलकल्पनायां प्रमाणं इति. तन्न. प्रत्येकं हि वेदाभ्यासादीनां फलान्तरं अवगतं न समुच्चितानाम्. इह तु क्रय इवारुणादीनां सत्यादीनां एकत्र फल उपादीयमानानां साहित्यं विवक्षितं इति न समुदितानां फलान्तरसम्बन्धो{१,१३८}नोपपद्यते. अत एव समुच्चयवचनं उपपन्नं भवति. स्यादेतत् एकेन स्मर्यमाणा वेदाः कृतकाशङ्कां जनयेयुरिति. तन्न, अनेकेषां अपि  
तथाविधातिशयभाजामृषीणां भृग्वङ्गिरःप्रभृतीनां परस्परसंवादाशङ्कानिवृत्तेः. न चैवं वेदार्थे प्रसङ्गः, तस्यातीन्द्रियस्य भवान्तरेऽप्यननुभूतस्य स्मृत्यनुपपत्तेः. स्यादेतत् भवान्तरानुभूतस्मृतौ जन्मान्तरे कृतकर्माण इह फलं लभमाना अन्वयव्यतिरेकाभ्यां एव कर्मफलसम्बन्धं जानीयुः. अतश्चोदनैकप्रमाणता व्याहन्येतेति. तदयुक्तम्. अनादौ खलु संसारे विपरिवर्तमानानां अनन्तानि कर्मिणां कर्माणि. तत्र जातिस्मरोऽपि नैतावद्विवेक्तुं शक्तोऽमुष्य नामेदं कर्मणः फलं इति. न चावश्यमानन्तरभवानुष्ठितकर्मफलोपभोग एव संसारिणां,  
नानाजन्मसञ्चितेषु शुभाशुभफलेष्वानन्त्यादनवधृतपरिमाणेषु दुरधिगमः कर्मफलसम्बन्धविवेकः. तस्मान्नागमस्मरणे कश्चिद्विरोधो दृश्यत इति किं तन्निराकरणेन. अत्रोच्यते यदि नामेतिहासपुराणप्रामाण्याश्रयणेनायोनिजदेहा एव कृतादियुगभेदेषु केचिदृषयः स्मरन्ति वेदानिति सङ्गिरन्ते. तदस्तु. नैवं अपि नः काचित्सिद्धान्तहानिः. एकस्य कस्यचित्स्मरणं एवास्माभिर्निरस्यते, तद्धि कृत्रिमत्वं एवापादयतीति. अत एव वक्ष्यति एकस्य प्रतिभानं इति. इहापि चास्येत्येकवचनेनैकस्यैव स्मरणं निराकरोति. बहवोऽप्ययोनिजदेहाः स्मर्तार इति दुष्प्रतिपादं एव. न खल्वयोनिजं नाम नराणां शरीरं सम्भवति,  
स्वभावनियमाविसंवादात्. विसंवादे वा सकलदृष्टादृष्टव्यवहारोच्छेदप्रसङ्गात्. योनिजदे\[४६०\]हास्तु सातिशया अपि साङ्गांश्चतुरो वेदान्स्मरन्तीति. नैवं सम्भावयामः, जन्मजरामरणवेदनापरिभवो हि महान्संस्कारनाशनिदानं इति कथं महानयं ग्रन्थसन्दर्भो मात्रयाप्यन्यूनानतिरिक्तः केनचित्स्मर्येत. किञ्चिदेव भवान्तरीयकं अपि केचित्स्मरन्ते दृश्यन्ते इति यथादर्शनं अस्तु जातिस्मरः, कल्प्यतां वा मानवानुमितजातिस्मरश्रुत्यन्यथानुपपत्तिबलाद्विशिष्टो योनिजविग्रहपरिग्रहो भृग्वादीनां ऋषीणां स्वर्गकामश्रुत्यन्यथानुपपत्तिकल्पितासाधारणातिशयदेहेन्द्रियादिपरिग्रहवत्. शास्त्रस्था हि वयं यथाशास्त्रं आश्र\[४६१\]यामहे.  
न च शास्त्रसामर्थ्यादायातोऽतिशयोऽनुमानेन निराकर्तुं शक्यते आगमविरोधादेव. जन्मान्तरानुभूतं च न स्मर्यते इति{१,१३९}त्वतीन्द्रियार्थाभिप्रायं एव तदस्तु. सर्वथा सिद्धं इदं एकस्यागमस्मृतिकल्पना न साधीयसीति । । १४६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४५५\] त्वादव   
\[४५६\] र्थवदभिन्नं च स्व (का)   
\[४५७\] र्हरणा  
\[४५८\] योर्थान्तराणि च   
\[४५९\] देरर्थ (ङा)   
\[४६०\] शरीरास्तु   
\[४६१\] द्रि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

पुनरपि ग्रहणपक्षं एवोपसङ्क्रम्य दूषणम्\[४६२\]आह ग्राह्यत्व इति. नन्वागमस्यातीन्द्रियोऽर्थः न त्वागम इति कथं तुल्यत्वं अत आह यो हीति. अनुच्चरितो ह्यागमोऽतीन्द्रिय एवेति भावः । । १४७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४६२\] यति ग्रा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

ननु तुल्यत्वेऽपि तावदस्मदादिभिरागमग्रहणं आश्रितम्. को दोषः, अत आह
पुमांस्तावदिति. अयं अभिप्रायः नात्र तुल्यत्वम्. अर्थप्रतिभाने हि पुरुषः स्वतन्त्रो भवति, तदनुसारित्वादर्थनिश्चयस्य. आगमप्रतिभाने तु पुरुषोऽर्थं प्रत्यागमपरतन्त्रः. आगमोऽपि स्वरूपस्थितये\[४६३\]तत्परतन्त्र इति सापेक्षत्वादुभयाप्रामाण्यं इति । । १४८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४६३\] ये पर (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

नन्विदं आगमपारतन्त्र्यं तवापि समानम्. न हि पुरुषप्रत्ययादृते तस्य याथात्म्यं शक्यं श्रद्दधातुम्, अत आह अनेक इति. अयं अभिप्रायः
एकपुरुषपारतन्त्र्यं दोषाय भवति, अनेकधा संशयोपजननात्. एवं हि तत्र संशयो भवति किं अयं अनेनागमो दृष्टः कृतो वा, दृष्टोऽपि यथावस्थितोऽन्यथा वेति. एवं संशयाना न क्वचिदाश्वा\[४६४\]सयेयुः. अनेकपुरुषाधारे तु वेदे न तावत्कृतकाशङ्का, नाप्यन्यथात्वं इति वक्ष्यति. अतोऽव्याहतस्वातन्त्र्यो वेदः प्रामाण्यं लभते इति. अपि च येयं भवान्तरेष्वनुभूतानां भवान्तरे निरवशेषस्मृतिकल्पना,  
सापि वेदानां पारतन्त्र्यं आपादयत्य्{१,१४०}एव. एवं हि तत्र शङ्क्यते कथं खल्वयं महान्ग्रन्थसन्दर्भो निश्शेषसंस्कारच्छिदा मरणेनान्तरितोऽनेन स्मृतः. तदयं अस्मान्विप्रलब्धुकाम एव स्वयं निर्मितं आगमं स्मृतम्\[४६५\]अपदिशति. एवं च शङ्कमाना न स्वातन्त्र्येणागमप्रामाण्यं अध्यवस्येयुः. अस्माकं तु ग्रहणस्मरणयोरेकभवभावित्वान्नायं दोषो भवतीत्याह
एकत्रेति । । १४९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४६४\] श्वासेयु. (ङा)   
\[४६५\] ं इत्यप   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अथानेकपुरुषस्थत्वे को गुणः, अत आह अन्यथेति. बहुषु हि सम्प्रदायप्रवर्तकेषु या तस्य वेदस्यान्यथाकरणाशङ्का सा निवर्तते. एकेन हि विनाशितं वेदं अन्यो नैतदेवं इति निवार्यान्यथा दर्शयति. अतो बहुसंवादाद्वेदस्य यथावस्थितस्वरूपावधारणं भवतीति. एकस्य प्रतिभानं तु कृतकवेदकल्पनाया न विशिष्यते, उभयत्रा\[४६६\]प्यविश्वासतुल्यत्वादित्याह
एकस्येति । । १५० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४६६\] त्रावि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अतो न यथा वेदानां एकः कर्ता, एवं सम्प्रदायप्रवर्तकोऽपि नैकः पुरुष इत्युपसंहरति अतश्चेति. अद्यत्ववदेव तु पुरापि बहवः सब्रह्मचर्यादिपरतन्त्रा नरा आसन्नित्याह बहव इति. एतच्च प्रयोगेण दर्शनीयं इति । । १५१ । ।

एवं तावत्पुरुषातिशयकल्पना नापौरुषेयकल्पनया तुल्येति सम्प्रधारितम्. अतो यत्परैरनयोः कल्पनयोस्तुल्यत्वं आपादितं, तदेककल्पनीयहानोपादानाभ्यां एवेति सापहासं आह एवञ् चेति । । १५२ । ।  
{१,१४१} एतदेव स्पष्टयति न हीति. अद्यवदेव सर्वदा वेदव्यवहारः प्रतायते इति जैमिनेर्दर्शनम्. इदं च\[४६७\]दृष्टानुसारीति नालौकिकं किञ्चिज्जैमिनिना कल्पितं परैरिवादृष्टपूर्वः पुरुषातिशयः. पौरुषेयानुमानदूषणं तु पूर्वं उक्तं एवेति. वेदाप्रामाण्यवादिनां एव\[४६८\]तु दृष्टहानिरदृष्टकल्पना चेत्याह अप्रामाण्येति. दोषो ह्यप्रामाण्ये निमित्तम्. स चापौरुषेये वेदेऽदृष्टः कल्पनीयः. त्रिविधाप्रामाण्यशून्यस्य ज्ञानस्य दृष्टं प्रामाण्यं हातव्यं इति. नन्वयं दृष्टबाधो भ्रान्तिष्वपि समानः.  
अथ तत्र बाधकसामर्थ्याद्विपर्ययः, सोऽप्यत्रानुमानिको भवेदित्यत आह
उत्पन्न इति.\[४६९\]अयं अभिप्रायः उत्पन्नं इदं ज्ञानं सम्यक्त्वसन्देहविपर्ययविरहादित्युक्तं भाष्ये. अनुमानानां अप्यागम\[४७०\]विरोधः प्रतिहेतुविरोधश्चेत्युक्तं एव. अतो विनैव कारणेन बलादयं बाधः कल्प्यते. भ्रान्तौ तु नैतदेवं इति स्फुटो विपर्यय इति । । १५४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४६७\] च दृष्टं दृष्टा (का)   
\[४६८\] व दृ (ङा)   
\[४६९\] ति. उ   
\[४७०\] मेन वि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यत्तु स्वपरप्रत्यक्षासंवादी कथं शब्दः प्रमाणं इत्युक्तं, तदयुक्तम्. यदा ह्यपौरुषेया वेदा इत्युपपादयिष्यामः तदास्याश्चोदनाबुद्धेः प्रत्यक्षेण सह विशेषं नोपलभामहे. उभयोरप्यदुष्टकारणजत्वात्. अतः किं अत्र प्रत्यक्षसंवादेनेत्याह साधित इति. निर्दोषं च तज्ज्ञानजन्म चेत्यर्थः । । १५५ । ।

{१,१४२} अत्रापरं भाष्यं नन्वविदुषां उपदेशो नावकल्पते इत्यादि. तस्याभिप्रायं आह उपदेश इति. अर्थापत्तिरियं\[४७१\]भाष्यकारेणोक्ता. उपदेशो हि बुद्धं अन्वादीनां उपलभ्यते. न चायं अर्थं अविदुषां उपदेश उपपद्यते. अतो दृष्ट उपदेशविषयोऽर्थो मन्वादिभिरिति कल्प्यते. मन्वादिग्रहणं प्ररोचनायै.\[४७२\]एवं हि जानाति एष खलु मीमांसको\[४७३\]ऽङ्गीकृत\[४७४\]ं अन्वाद्यागमसत्यत्वः, तदहं एनं मन्वाद्युपदर्शनेनैव तावदङ्गीकारयामि यथातीन्द्रियाणां अर्थानां अस्ति तावद्द्रष्टेति. ततश्च स्वागमार्थदर्शनं अपि बुद्धस्यानायासमुपपादयिष्यामीति । । १५६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४७१\] यं च भा   
\[४७२\] य   
\[४७३\] कोऽनङ्गी   
\[४७४\] तबाह्यागम (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अनुमानाभिप्रायं वेदं भाष्यं इत्याह यद्वेति. उपदेशित्वं हि दृष्टार्थपूर्वतया व्याप्तं अवगतं वैद्योपदेशादौ. तदतीन्द्रियार्थगोचरं अप्यवगतं तां अनुमापयतीति. ननु च नात्र भाष्यकारेणोपदेशित्वं हेतुरुक्तः, किन्तु अविदुषां उपदेशानुपपत्तिः. अतः कथं अनुमानाभिप्रायवर्णनम्, अत आह
व्यतिरेक इति. अयं अभिप्रायः व्यतिरेकप्रधानवादिमतेन भाष्यकारेणात्र व्यतिरेकमुखेन हेतोर्गमकत्वं उक्तम्. यो हि यन्न जानाति स तन्नोपदिशति, यथा चिकित्सको धर्माधर्मौ. न च तथा मन्वादयोऽतीन्द्रियानर्थान्नोपदिष्टवन्तः. अतोऽविद्वद्भ्यो व्यावृत्तं उपदेशित्वं विद्वत्तां अनुमापयतीति । ।  
१५७ । ।

एवं उभयथा परिचोदनाभिप्रायं उक्त्वा परिहारभाष्याभिप्रायं आह अन्यथेति. अर्थापत्त्यभिप्रायेण परिचोदितः उपदेशो हि व्यामोहादपि भवतीत्यनेन भाष्येणान्यथोपपत्तिप्रदर्शनेन तद्भङ्गः कथ्यते. व्यामोहेनाप्युपदेशोपपत्तौ नातीन्द्रियज्ञानं कल्पयितुं शक्यत इति. दृश्यते चाद्यत्वेऽपि{१,१४३}व्यामुग्धानां अन्यथाशास्त्रार्थोपदेशः प्रबन्धरचना च निबन्धॄणां इति. यदा पुनरनुमानाभिप्राया परिचोदना, तदानुमानदोषो लिङ्गस्य व्यभिचारोऽनेन कथ्यत इत्याह लिङ्गस्येति. बालोऽज्ञः. तस्याप्युपदेशदर्शनेनानैकान्तिको हेतुरिति । । १५८ । ।

अपरं अपि असति व्यामोहे वेदादपीति भाष्यं, तद्व्याचष्टे
वेदादित्युक्तमन्तेन. अयं अभिप्रायः अनुमानदूषणं एवेदम्. प्रथमं तावदनैकान्तिको हेतुरित्युक्तम्. इदानीं तु सिद्धसाध\[४७५\]नतोच्यते. यदिदं उपदेशाद्ज्ञानानुमानं उक्तम्, अतः सिद्धं साध्यते. सत्यम्. वेदाद्विदितवतां अतीन्द्रियार्थ\[४७६\]विषय उपदेशः. एवं हि वेद एवातीन्द्रियेऽर्थे प्रमाणं, न स्वमहिम्ना पुरुष इति. कथं पुनः सिद्धसाधनम्. न हि बुद्धादीनां अतीन्द्रिया\[४७७\]र्थज्ञानं वेदात्सम्भवतीति न हि ते वेदाज्ज्ञापयितव्याः, तत्समीपेऽनध्ययनात्. अतो वेदस्वरूपं अविदुषां न वेदाद्ज्ञात्वोपदेशः  
सम्भवति, अत आह मन्वादेरिति. अयं अभिप्रायः सत्यं ने\[४७८\]दं बुद्धाद्यभिप्रायेण सिद्धसाधनत्वं उच्यते, किन्तु उपदिष्टवन्तश्च मन्वादयः इति ब्रुवाणेन मन्वादय उपदर्शिताः. तेषां च वेदादेव ज्ञात्वोपदेश इति स्मृत्यधिकरणे वक्ष्यते. यथा वक्ष्यति 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४७५\] ध्यतो (ङा)   
\[४७६\] र्थ उ   
\[४७७\] यज्ञा   
\[४७८\] न बु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 भ्रान्तेरनुभवाच्चापि पुंवाक्याद्विप्रलम्भनात् ।

 दृष्टानुगुण्यसाध्यत्वाच्चोदनैव लघीयसी । ।

इति. वेदविरुद्धार्थाभिधायिनां तु वेदादुपदेश इत्यसम्भावनीय एव. यथा वक्ष्यति विरोधे त्वनपेक्ष्यं स्यातिति. एतत्सिद्धसाधनं मन्वादिसम्बन्धितयेप्यत इत्यर्थः. अपरं अपि पौरुषेयापौरुषेययोर्विशेषकथनार्थं भाष्यं अपि च पौरुषेयाद्वचनादेवं अयं पुरुषो वेदेति भवति प्रत्ययः नैवं अर्थ इति. विप्लवते खल्वपि कुतश्चित्पुरुषकृताद्वचनात्प्रत्ययः. न तु वेदवचनस्य मिथ्यात्वे किञ्चन प्रमाणं अस्तीति. अस्यार्थः पूर्वं हि{१,१४४}पुरुषवाक्योपमानेन नन्वतथाभूतं इत्यादिना वेदवचसां मिथ्यात्वं उपपादितम्. तत्र मीमांसागोत्रानुसारिणा  
स्वतःप्रामाण्ये स्थित्वा विप्रतिषिद्धं इत्यादिना सिद्धान्तितम्. पुनश्च प्रत्ययितग्रन्थेनांशे दृष्टान्तस्य साध्यवैकल्यं अंशे च हेत्वन्तराधीनं वैतथ्यं इत्यनुमानदूषणं उक्तम्. मध्ये च प्रासङ्गिकी कथा प्रवृत्ता. अधुना लोकवेदवाक्ययोः स नाम विशेषः कथ्यते येन निरपेक्षं एव वेदवाक्यं प्रमाणं, सापेक्षं पौरुषेयं किञ्चिच्चाप्रमाणं एव. एवञ् च यत्त्वथाभूतप्रतिज्ञायां अन्तर्णीतं प्रत्ययान्तरसापेक्षं सर्ववाक्यानां प्रामाण्यं, वार्त्तिककृता च प्रमाणान्तरदृष्टं हीत्यादिना विवृतं, तत्तावत्परिहृतं  
भवति. वाक्यत्वस्य च मिथ्यात्वहेतोरन्तर्णीतस्याप्रयोजकत्वं मिथ्यात्वे साध्ये दर्शितं भवति. यद्यपि च तत्पुरुषबुद्धिप्रभवं अप्रमाणं इत्यत्र पुरुषदोषायत्तं अप्रामाण्यं इत्युक्तं, तथापि प्रतिज्ञामात्रेण तदुक्तं न तूपपादितम्. अधुना तु भवत्याशङ्का कथं पुनरिदं अवगम्यते पुरुषाधीनं अप्रामाण्यं न वाक्यस्वभावानुबन्धीति. तत्रेदं उच्यते पुंवाक्यं अपि किं अपि वक्तृप्रमाणावधारणसमुत्सारिततदीयनिखिलदोषाशङ्कं अप्यर्थे साक्षादनादधदपि निश्चयं तद्द्वारेण प्रमाणं एव. यथाह एवं अयं वेद, नैवं अर्थ इति. वक्तृप्रमाणतिरोहितोऽर्थे निश्चयः न स्वतन्त्र इति यावत्. वाक्यस्वभावानुबन्धिनि त्वप्रामाण्ये  
न किञ्चित्पुंवचः प्रमाणं भवेत्. अतोऽवगच्छामः स्वभावतः प्रमाणं एव वाक्यं पुन्दोषादप्रमाणं भवतीति. तदिदं उक्तं विप्लवते खल्विति. अनाप्तवाक्यादुपजातः प्रत्ययो विप्लवते. विविधं प्लवते, एवं नैवं इति संशयात्मक इति यावत्. विपर्येति वा. तदेवं औत्सर्गिकं प्रामाण्यं वाक्यानां दोषैरपोद्यत इति दर्शितं भवति. न चात्र वक्तृगुणाः प्रामाण्ये कारणं दोषनिराकरणमात्रे व्यापारात्, इतरथा अनवस्थानादित्युक्तम्. अतः स्वभावनिर्दोषाद्वेदवचसो जातं ज्ञानं कथं अप्रमाणं भवतीति. एतच्चानागत  
एवास्मिन्वार्त्तिककृता सर्वं उद्ग्राहितं शब्दे दोषोद्भव इत्यादिना. तदिदं उक्तं न तु वेदवचनस्येति. तदयं संक्षेपार्थः येयं प्रत्ययान्तरसापेक्षिता सा तदधीननिश्चयानां पुंवाक्यानां तथा नाम, अप्रमाणता च वक्तृप्रमाणतन्त्रत्वादर्थनिश्चयस्य तद्दोषादस्तु नाम. वेदवाक्येभ्यस्तु स्वतन्त्रपदार्थसामर्थ्यप्रभाविता वाक्यार्थबुद्धिर्न ज्ञानान्तरं अपेक्षते, न चाप्रमाणं इति । । १५९ । ।

{१,१४५}इमं एवार्थं अस्य भाष्यस्य व्याख्यास्यन्नाक्षेपं तावदाह अन्यथेति. योऽयं वक्तृज्ञानपूर्वकः पुंवाक्येभ्योऽर्थनिश्चय उक्तः, सोऽयुक्तः. तज्ज्ञानावधारण एव प्रमाणाभावात्. न ह्यव्यभिचरितस्वार्थगोचरज्ञानं पुंवाक्यं, यतस्तदवगम्यते. अनाप्तो ह्यन्यथा विजानन्नन्यथा विवक्षति. विवक्षाधीना च वाक्यनिष्पत्तिः. अतो विवक्षावशेनान्यथैव वाक्यं निष्पद्यते, अन्यथा च ज्ञायत इति नैकान्ततो वाक्याज्ज्ञानानुमानं इति । । १६० । ।

आस्त तावद्वाक्याज्ज्ञानानुमानं, विवक्षामात्रं अपि ततोऽवगन्तुं न शक्यत इत्याह भ्रान्तस्येति. विवक्षा हि तावदत्यन्तं वाक्यनिर्माणे सन्निहिता. तस्यां अप्यन्यथा सत्यां कदाचिद्भ्रान्तस्यान्यथा वाक्यरचना दृश्यते. अतो यथाविवक्षं अपि वाक्यं न प्रवर्तत एव. कथं असत्यां विवक्षायां वाक्यरचनेति चेद्, न. विवक्षान्तरस\[४७९\]म्भवात्. कथं अन्यविवक्षा अन्यनिर्माणे हेतुरिति चेत्को दोषः. विवक्षा हि प्रयत्नद्वारेण वाक्यनिष्पत्तौ हेतुः, नादृष्टेन रूपेण. स च विवक्षान्तरप्रयुक्तेनैव कृतः कुतंश्चिद्वैगुण्यान्न सम्यक्परिनिष्पन्नः.  
ततोऽशक्तिजन्यं अन्यदेव जातम्. यथा कश्चित्शुष्के पतिष्यामीति कर्दमे पतति. सूक्ष्मविवक्षास्तित्वं तु सूक्ष्मदृश एव प्रतिपद्यन्ते. विवक्षा हि वक्तुं इच्छा. सा चेदात्मगुणान्तरं, तर्हि सुखादिवन्मानसप्रत्यक्षवेद्यं कथं अज्ञायमानं अस्तीति शक्यते वक्तुम्. अथाभिलाषात्मकज्ञानरूपा, तथापि कथं वाक्यान्तरप्रकाशेऽन्यविवक्षास्तीति शक्यते कल्पयितुं इति यत्किञ्चिदेतत् । । १६१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४७९\] सद्भावात्(का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं आक्षिप्तं भाष्यं समादधाति वक्तृधीरिति. अयं अभिप्रायः
द्विविधो हि वक्ता आप्तोऽनाप्तश्च. तत्र य एवं अवधारितो भवति {१,१४६}नायं अन्यथाज्ञातं अन्यथा वदति आप्त इति यावत्, तद्वाक्यादेवं वेदेति वक्तृधीरवगम्यते. अन्यत्र त्वनाप्तवाक्ये विप्लुतिरिति विप्लवत इत्यादिनोक्तम्. तत्रेदं उक्तं\[४८०\]भवति यदा तावदाप्तवाक्यादनाशङ्कं एव ज्ञानं जातं व्यवहारश्च प्रवृत्तः न च विसंवादो दृष्टः, तदा कल्याणं एव. जाताशङ्कस्यापि वक्तुराप्तत्वं अनुस्मृत्य\[४८१\]तज्ज्ञानपुरस्सरं एवार्थे निश्चयो जायते. आप्तस्य च भ्रमो न तावदाशङ्क्यते. स हि सुनिपुणो न तावत्प्रायशो भ्राम्यति. न चासम्यग्विदिते तस्यैतावती चेष्टा भवति यदसौ परप्रतिपत्तये वाक्यं  
प्रणयति. तथापि वा संशयानस्य तत्परिप्रश्नादेव तत्प्रमाणनिश्चयो भवति. स एव निर्बध्यपृष्टो यदि त्रिचतुरज्ञानं आत्मन उपदिशति, तावतैव स्वप्रमाणवदनाशङ्क्यव्यवहारसिद्धिः. विप्लवश्चानाप्तवाक्याद्विविधो व्याख्यात एवेति. एवं तावद्ज्ञानप्रत्ययविप्लवौ विषयव्यवस्थया व्याख्यातौ. इदानीं भाष्यतात्पर्यं दर्शयति तेनेति. यत्तावद्वाक्यत्वं अतथाभूतत्वे हेतुतयोक्तं तस्यानेनाप्रयोजकत्वं उच्यते. आप्तवाक्येषु हि गुणनिराकृतदोषेषूत्सर्गेण सत्यत्वं दृष्टम्. अत एव हि तज्ज्ञानानुसार्यर्थनिश्चयो भवति. इतरथा तस्यापि मिथ्यात्वं भवेत्. अनाप्तवाक्येषु तु तद्दोषादपवादादप्रामाण्यम्. एवं च स्वाभाविकसम्यक्परिच्छेदशक्तिर्  
अत्र वचसश्शब्दस्योच्यते. मिथ्यात्वं चौपाधिकं न वाक्यत्वेन प्रयुज्यते परप्रयुक्तव्याप्त्युपजीवि हि तत्, निषिद्धत्वप्रयुक्त इवाधर्मत्वे हिंसात्वं इति । । १६२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४८०\] तत्रैतदुक्तम्  
\[४८१\] सृ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 वक्तृधीराप्तवाक्येषु गम्यत इत्युक्तं, तत्र कारणं आह
पदार्थेति. श्रोतुर्हि वक्त्रा पदार्थेषु विरचितेषु  
वाक्यार्थप्रत्ययो जायते. वक्तुश्च रचनाकृतिर्विवक्षापूर्विका. सा चाप्तस्याविज्ञाते\[४८२\]न सम्भवतीति पूर्वज्ञानं अपेक्षते. अतः प्रतिबन्धबलेनाप्तवाक्यात्पूर्वविज्ञानं अवगम्यत इति । । १६३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४८२\] तेन न (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१४७}विवक्षावशत्वं एव रचनाया दर्शयति विवक्षान्तरेति. पूर्वविवक्षाया यद्विवक्षान्तरागमेन रचनान्तरं दृश्यते पूर्वोत्तरपदोद्वापावापभेदेन, अतो विवक्षाधीना रचनेत्यवगम्यत इति । । १६४ । ।

 एवञ् च यद्विवक्षाधीना रचना सा च ज्ञानपूर्विका, तेन कारणेन वाक्याद्\[४८३\]अर्थप्रत्ययोत्पादे श्रोतुर्जाते\[४८४\]ऽपि नूनं अनेनायं अर्थो वक्त्रा ज्ञात इति वक्तृज्ञाने मतिर्भवतीत्याह तेनेति. वक्तृप्रमाणपूर्वत्वाद्रचनाया न स्वतन्त्रोऽर्थज्ञानमात्रान्निश्चय इति भावः. तदिह तेनोत्सर्गापवादाभ्यां इत्यत्र स्वाभाविकी वचसश्शक्तिरिति भाष्यतात्पर्यं उक्तम्. पदार्थरचनायत्त इत्यतः प्रभृति तेनार्थप्रत्यय इत्येवं अन्तेनाप्तवचसां प्रत्ययान्तरापेक्षितेति भाष्याभिप्रायो विवृत इत्यनुसन्धातव्यं इति । । १६५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४८३\] क्यार्थ   
\[४८४\] ते नू   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इतश्चाप्तवाक्यं तज्ज्ञानपरतन्त्रं अवगम्यत इत्याह आप्तोक्तिरिति. यदाप्तोक्तं अर्थं एकोऽनुतिष्ठति तं चापरोऽनुयुङ्क्ते किं अत्र ते प्रमाणं इति, तदा असावाप्तोक्तिकारी तं आप्तं एव तत्र मूलतया दर्शयति य एवं\[४८५\]वादी स एवाप्त एतज्जानाति नाहं इति. स्वातन्त्र्ये हि तज्ज्ञानप्रकाशनं अनर्थकं भवेदिति । । १६६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४८५\] वदति स   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 किं इदानीं आप्तवाक्यं अर्थे न प्रमाणं एव,\[४८६\]नैवं अपि तु आप्तवक्तृप्रमाणानवधारणाज्जाताशङ्कस्य वाक्यं उदास्ते. यदा हि वक्तृधियो हेतुभूतं अदुष्टं इन्द्रियाद्यवधारितं भवति, तदा दोषाशङ्कानिराकरणात्प्रामाण्यं एव{१,१४८}स्थाप्यते. तदिहावगतिहेतुतया शब्दानां प्रामाण्यं उपक्रान्तं अप्रामाण्यशङ्कया शिथिलीकृतं वक्तृप्रमाणावधारणनिराकृतेषु दोषेषु दाढ्यर्थं लभते, तदेतदाह तज्ज्ञानेति. तज्ज्ञानान्तरितत्वात्वक्तृज्ञानान्तरितत्वात्. निश्चयजनने शब्दस्येत्यर्थः. तावच्छब्देनात्यन्ताप्रामाण्यं निराकरोति. कियतापि विलम्बनेन प्रामाण्यं प्रतितिष्ठतीति. नन्वेवं वक्तृप्रमाणानुसारिणि निश्चये सत्यनुवाद एव शब्दः प्रागनिश्चयाद्  
अप्रमाणं इति कदा प्रमाणम्. उक्तं इदं स्वकाल एव तत्प्रमाणं, दोषाशङ्कानिराकरणमात्रे वक्तृज्ञानस्य व्यापार इति. श्रोत्रा हि प्रथमं अविदितपूर्व एवार्थोऽवगतः क्वचिद्व्यभिचारदर्शनेन जातायां आशङ्कायां तन्निराकरणेन तस्यैव प्रामाण्यं प्रतिष्ठाप्यते. अत एव स्थापनं इत्युक्तं इति । । १६७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४८६\] णं नैवं अपि आ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 कथं पुनः प्रथमं शब्दा उदासते. स ह्यर्थः शब्देन\[४८७\]प्राक्प्रत्यायितो न वा. यदि नेत्याह कथं एवं वेदेति वक्तृज्ञानं उन्नीयते. प्रकारार्थो ह्येवंशब्दः. न च निराकारं विज्ञानं अनाश्रितार्थपरिष्वङ्गे स्वरूपेण प्रकारवद्भवेत्. न च\[४८८\]श्रोतुर्बुद्धावनारूढोऽर्थो वक्तृज्ञनं एवम्भावेन विशिनष्टि. यदि तु पूर्वं अप्यर्थप्रत्ययोऽवगम्यते, ततः पारतन्त्र्ये कारणं वाच्यम्. उत्पद्यमानेनैव हि तेन स्वविषयपरिच्छेदः कृत इति किं अन्यदपेक्षते. निश्चयार्थं वक्तृप्रमाणापेक्षेति चेद्, न. अनिश्चयज्ञानासम्भवात्. निश्चय एव हि ज्ञानं, तच्चेदस्ति कथं निश्चयो नास्तीति शक्यते वक्तुम्. अतो  
ऽनुपपन्नं इदं अर्थज्ञानगम्यैव वक्तृधीस्तत्प्रामाण्ये कारणं इति. अत आह
अर्थ इति. यत्तावदुक्तं अनवगतेऽर्थे नैवम्भावो भवतीति, तत्राभ्युपगमेनैवोत्तरम्. सत्यं पूर्वं प्रतीत एवार्थ इति. यत्तु प्रतीतेऽनिश्चयो न घटत इति. तन्न, जाताशङ्कस्य तदुपपत्तेः. यद्यपि न शब्दात्संशयः, तथापि व्यभिचारदर्शनात्संशयो जायत एव. यत्त्वनिश्चयात्मकं ज्ञानं एव नास्तीति ज्ञानोत्पत्तौ निश्चय एव जायत इत्युच्यते. तन्न. संशयस्यापि ज्ञानत्वात्. अतो{१,१४९}जातेऽपि\[४८९\]ज्ञाने कुतश्चिन्निमित्तात्संशयोत्पत्तौ वक्तृप्रमाणाश्रयत्वान्निश्चयस्यार्थज्ञानसमधिगम्यापि सैव वक्तृधीः पूर्वज्ञानप्रामाण्ये पूर्वभाग्भवतीति\[४९०\]तया समुत्सारितायां दोषाशङ्कायां प्रामाण्यस्याध्यवसानादिति  
| | १६८ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४८७\] ब्दैः प्रा   
\[४८८\] ज्ञा (का)   
\[४८९\] पि विज्ञा   
\[४९०\] वति तया   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावत्पुरुषवाक्येषु ज्ञानान्तरापेक्षया प्रामाण्यं क्वचिच्चौपाधिकं अप्रामाण्यं इत्युक्तम्. वेदवाक्ये तु स्वाभाविकत्वादेव वचसः सम्यगर्थपरिच्छेदशक्तेर्न मृषार्थता सम्भवतीति न तु वेदवचनस्येत्यादिनोक्तं, तदेतदाह अत इति. अस्तु नाम वक्तृदोषाशङ्कया पुंवचसां अप्रामाण्यं, स्वभावनिर्दोषं तु वेदवचो न तत्स्वभावं अनुभवितुम्\[४९१\]अर्हतीति । । १६९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४९१\] वर्तितु   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 वक्तृबुद्ध्यन्तरयोर्व्यवधानं अपि वेदे नास्तीति पदार्थैरेव केवलैर्नित्यनिर्दोषैर्वाक्यार्थः प्रतीयत इत्याह तद्बुद्धीति. अतः सिद्धं न वेदे प्रत्ययान्तरापेक्षा, न चायथार्थत्वं इति. प्रकरणार्थं उपसंहरति अत इति । । १७० । ।

 अन्यथा भाष्याभिप्रायं आह अप्रमाणत्वेति. वेदानां अप्रमाणत्वसिद्धये यत्किञ्चन लौकिकं\[४९२\]वचनं दृष्टान्ततयोक्तं, तस्यानेन ग्रन्थेन दृष्टान्तस्य साध्यानासङ्गिता साध्यविकलतोच्यते इति । । १७१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४९२\] कं दृ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 कथं साध्यानासङ्गिता, अत आह तेषां इति. अयं अभिप्रायः
परमतेनेदं भाष्यकारेण परान्प्रत्युच्यते. तथा हि यदा{१,१५०} तावल्लोकायतिकाभिप्रायः प्रयोगः चोदना मृषा प्रत्यक्षाद्यगतार्थत्वादीदृग्बुद्धादिवाक्यवदिति, तदा बौद्धाभिप्रायेणेदं उच्यते. साध्यानासङ्गी दृष्टान्त इति. तन्मते हि शब्दो नार्थे प्रमाणम्. तथा हि पदानि तावदर्थं स्मारयन्ति, न तु क्वचित्किञ्चिदुपनयन्त्यपनयन्ति वा. वाक्यं अपि व्यभिचारदर्शनान्नार्थे\[४९३\]प्रमाणम्. अतः कथं तत्साधनं भवेत्. वक्त्रभिप्राय एव तु प्रतिबन्धबलात्शब्दैर्बोध्यते. तथाहुः न त्वेतेभ्योऽर्थसिद्धिस्तेषां तत्र प्रतिबन्धासिद्धेः  
वक्त्रभिप्रायं तु सूचयेयुरिति. अतो यद्बुद्धादिवचसां कार्यं प्रतिपाद्यं उक्तं, तत्र तेषां सम्यक्त्वं एवाव्यभिचारात्. अर्थे तु तेषां व्यापारो नेष्यत एव. अतो न किञ्चिद्वेदवाक्यानां मिथ्यात्वे कारणम्\[४९४\]अस्तीति पूर्वत्र प्रतिपादितं इति । । १७२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४९३\] र्थेन प्रतिबद्धं अ (ङा)   
\[४९४\] णं इति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 पदार्थरचनायत्त इत्यादिना यत्प्रतिबन्धबलेन वाक्याद्वक्तृज्ञानानुमानं उक्तं तद्दर्शयतीति यदि च यत्र पुंवाक्यं व्याप्रियते वक्तृज्ञाने तदतिरिक्तेऽर्थ एव दृष्टान्ततयोच्यते, ततः सिद्धसाधनं इत्याह स्वव्यापारेति. स्वविषयातिरेकेण वेदानां अपि मिथ्यात्वं इष्यते. पूर्वपक्षार्थे मृषात्वाभ्युपगमादिति । । १७३ । ।

 अत्रापरं भाष्यं ननु सामान्यतो दृष्टं अनुमानं भविष्यति, पुरुषवचनं वितथं उपलभ्य वचनसामान्याद्वेदवचनं मिथ्येत्यनुमीयते इति. तस्याभिप्रायं आह अज्ञात्वेति दृष्टमन्तेन. वाक्यत्वं मिथ्यात्वे न प्रयोजकं इति योऽयं अभिप्रायो भाष्यकारस्य, तं अज्ञात्वाप्तानाप्तवाक्ययोः सम्यङ्मिथ्यात्वहेतुदोषसदसद्भावयोरुक्तिमात्रं भाष्यकारेण कृतं इति ज्ञानात्परः पूर्वपक्षवादी ननु सामान्यतो दृष्टं इत्याद्यब्रवीत्. अतो नैवं चोदनीयं कथं हेतोरप्रयोजकत्व उक्ते पुनस्तेनैव हेतुना प्रत्यवस्थानं इति.{१,१५१}अगृहीताभिप्रायस्य  
परिचोदनात्. एवं हि मन्यते भवतु यथातथा वा पुरुषवचसां मिथ्यात्वम्, एवं अपि प्रतिबन्धसिद्धेर्हेतुर्गमक एवेति कृतकाकृतकवाक्ययोः सामान्यतोदृष्टं इत्यन्वय इति. अत्र परिहारभाष्यं न, अन्यत्वादिति, तदाक्षिपति नान्यत्वाद् इति. कथं अदूषणं अत आह एतस्माद् इति. वेदवाक्यमिथ्यात्वे साध्ये पुंवाक्यं दृष्टान्त उक्तः. तत्र किं अयं दोषः यदन्यत्वं नाम, प्रत्युत गुण एवायम्. अन्यत्वादेव हि दृष्टान्तो भवति. अनन्त्यत्वे साध्यसमत्वापत्तेः. न हि पक्ष एव सपक्षो भवति. पक्षस्य साध्यत्वात्, सपक्षस्य सिद्धत्वात्. सिद्धसाध्ययोश्\[४९५\]चैकत्वविरोधाद्  
इति । । १७४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४९५\]कत्र वि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तस्मादुपेक्ष्यैव तावद्ग्रन्थव्याख्यां भाष्यकाराभिप्रायं अभिदध्महे इत्याह तस्मादिति. तं एवाभिप्रायं वर्णयति अभ्युपेत्येति वाक्यतान्तेन. अयं अर्थः परमताभिप्रायेणापिचेत्यादि भाष्ये वक्तृज्ञान एव वाक्यं प्रमाणम्, अर्थे तु न तस्य व्यापार इत्युक्तम्. तदभ्युपगच्छामः. भवतु पुंवाक्यं बाह्य एवार्थे प्रमाणं न वक्तृज्ञाने. बाह्यार्थापेक्षयैव चाप्रामाण्यवादिनो दृष्टान्तोऽस्तु नाम. तथापि दूषणं उच्यते
व्यवधानेऽपीति. यद्यपि ज्ञानव्यवहितेऽर्थेऽप्रमाणं एव पुंवाक्यं, तथापि तद्विषयप्रामाण्याभ्युपगमेनैव ब्रूमः साधारणानैकान्तिको हेतुरिति. सत्येष्व्  
अप्याप्तवाक्येषु वाक्यत्वस्य हेतोर्दृष्टत्वादितीदं अत्र सामान्यतोदृष्टानुमानदूषणं भाष्यकारस्य मनसि विपरिवर्तते. अनेनैवाभिप्रायेण भाष्यं अपि गमयितव्यं इति भावः. नन्व्{१,१५२}अतीन्द्रियार्थवे सत्यपि वाक्यत्वादिति विशेषयिष्यामः. पौरुषेयवचनं सर्वं अतीन्द्रियार्थं अप्रमाणं इति नानैकान्तिकत्वं अत आह अतीन्द्रियेति. अतीन्द्रियेऽपि हि यदा कश्चिद्यदृच्छया अदृष्टपूर्वार्थे वाक्यं प्रणयति, यथेन्द्रोऽस्तीत्येको वदति, अन्यो नास्तीति. तत्र द्वयोरन्यतरेण नियोगतः सत्येन भवितव्यं इत्येकस्य वाक्यस्य सत्यता. न हीन्द्रसदसद्भावयोरन्यतरदपि प्रमाणान्तरेणावधारितम्. अतोऽनाप्तवाक्यं अपि क्वचिद्यदृच्छया प्रयुक्तं अतीन्द्रियार्थविषयम्  
एव सत्यं दृष्टं इति विशिष्टेऽपि हेतावनैकान्तिकत्वं एवेति । । १७८ । ।

 एवं भाष्यकाराभिप्रायं उक्त्वा तत्रैव भाष्यं योजयति
नान्यत्वादित्याभासोऽन्तेन. अथं अर्थः यादृशं परैर्नैयायिकैः सामान्यतोदृष्टानुमानं उक्तं, ततोऽन्यदिदं अनैकान्तिकहेतुकं तदाभासं उक्तम्. अतोऽस्मात्सामान्यतोदृष्टाभासात्साध्यं न सिद्ध्यति इति. प्रमाणभूतात्सामान्यतोदृष्टादस्य तदाभासस्यान्यत्वादिति भाष्यार्थ इति व्याख्यानान्तरं आह विपक्षम् इति. अयं अभिप्रायः
वाक्यत्वहेतुराप्तवाक्येषु सत्येष्वपि दृष्ट इति विपक्षवृत्तिर्न साध्यं साधयतीति तदेव दूषणं, योजनामात्रं तु भिद्यते.  
मिथ्यात्वे साध्ये विपक्षस्य सत्यत्वस्य ततोऽन्यत्वात्तद्गामित्वाच्च हेतोरिति भावः । । १७९ । ।

 अन्यथा व्याचष्टे यद्वेति. यत्तद्वाक्यत्वस्याप्रयोजकत्वं अपि चेत्यादि भाष्ये दर्शितं यदज्ञात्वा परेण सामान्यतोदृष्टानुमानं उक्तं, तदेव न अन्यत्वादिति भाष्यकारेणोद्धाटितम्. अन्यः खलु अप्रामाण्यस्य प्रयोजको हेतुर्विसंवादः, न वाक्यत्वम्. न चासौ वेदे सम्भवति, अपौरुषेयत्वात्. पुरुषाश्रयत्वाच्च शब्दे दोषाणाम्. अदुष्टकारणजनित्यस्य च ज्ञानस्य विसंवादासम्भवात्. नैतदेवं इति प्रत्ययविपर्यासो विसंवादः कथं अदुष्टकारणजे भविष्यति. अन्यत्वान्मिथ्यात्वकारणस्येति भाष्यगमनिकेति{१,१५३}व्याख्यानान्तरं आह विषयस्येति. पूर्वं हि परमतेन  
साध्यानासङ्गी दृष्टान्त इत्युक्तम्. सैवेयं साध्यानासङ्गिता विषयान्यत्वादुच्यते. अन्यो हि पुंवाक्यस्य विषयो वक्त्रभिप्रायः. न च तत्र मिथ्यात्वं अभ्यभिचारात्. पूर्वं त्वर्थविषयव्यापारं उपेत्यान्यत्वं उक्तम्. अधुना पुनः परमत एव स्थित्वा साध्यानासङ्गितोच्यत इति । । १८० । ।

 अपरं अपि न ह्यन्यस्य वैतथ्येऽन्यस्यापि वैतथ्यं इति भाष्यम्. तस्यार्थं दर्शयति न हीति. न ह्यन्यस्येत्यादिना भाष्येण नान्यस्यान्यथात्वेऽन्यस्य मृषार्थता भवतीत्युच्यत इति. एतदेव विवृणोति
विवक्षेति. विवक्षा हि वक्तुस्तत्रायथार्थगोचरत्वान्मृषार्था. न वाक्यं, तस्य तत्प्रतिपादनमात्रेण प्रामाण्यात्. तस्याश्च ततः प्रतिबन्धबलात्सिद्धेः. अतो न वाक्यं मृषार्थं इति\[४९६\]सिद्धा साध्यानासङ्गितेति. प्रथमपक्षे\[४९७\]पि चैवं न हीत्यादि भाष्यं व्याख्यातव्यम्. नान्यस्यानाप्तवाक्यस्य मृषार्थत्वेऽन्यस्याप्तवाक्यस्यापि तद्भवतीति. सत्ये विपक्षे पुंवाक्यत्वस्य भावादनैकान्तिको हेतुरिति.  
एवं एव द्वितीये तृतीये च विसंवादस्य वैतथ्ये साध्येऽन्यस्य वाक्यत्वस्य वैतथ्यं साध्यं न सम्भवतीति व्याख्येयम्. चतुर्थे तु वार्त्तिकस्था व्याख्येति । । १८१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[४९६\] ति सा   
\[४९७\] क्षे चैवं (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अन्यच्च न हि देवदत्तस्य श्यामत्त्व इत्यादि भाष्यं, तस्याभिप्रायं आह
श्यामत्व इति. यथा श्यामत्वे साध्ये पुंस्त्वं अनैकान्तिकं गौरादिष्वभावाद्, एवं वाक्यत्वं अपि सत्याप्तवाक्यस्य साधारणं इति साधारण्यप्रदर्शनार्थं वेदं निदर्शनं इति. अन्ये तु दुष्टसाधनप्रयोगे दुष्टं एवोत्तरं देयं इति मन्वाना विकल्पसमा नाम जातिरियं भाष्यकारेण नान्यत्वादित्युक्तम्{१,१५४}इत्याहुरित्याह परोक्तेरिति. धर्मान्तरविकल्पनात्साध्यधर्मविकल्पापादनं विकल्पसमा. सा चैवं दर्शनीया
वाक्यं एव किञ्चित्पुरुषवाक्यादन्यद्दृष्टं यथा वेदवाक्यम्. किञ्चिदनन्यद्यथा तदेव. एवं अन्यानन्यत्वयोरपि  
विकल्पनात्\[४९८\]सत्यमिथ्यात्वयोरपि वाक्यत्वाविशेषे विकल्पो भविष्यतीति नावश्यं वाक्यत्वान्मिथ्यात्वं सिध्यतीति. इयं च वाच्यानुक्तीतरोक्तिजनिग्रहस्थानद्वयापत्तेरवाच्यैव परमतेनोपन्यस्तेति\[४९९\]वेदितव्यं विकल्पसमं उत्तरं इति । । १८२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[४९८\] ल्पात्(ङा)   
\[४९९\] ति परिवे   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावन्नान्यत्वादिति दूषणोक्तिरियं इत्युक्तम्. इदानीं साधन वचनं एवेदं इति व्याख्यानान्तरं आह यद्वेति. परेण हि मिथ्यात्वे साधिते सिद्धान्ती हेत्वन्तरेण सयत्वं साधयति. प्रमाणं अनुमानम्. तदुपरिष्टाद्वक्ष्यत इति. कीदृशं पुनस्तत्प्रमाणं इत्याह विरुद्धेति. यदि तुल्यबलत्वं, विरुद्धाव्यभिचारी नाम संशयहेतुः. अथ सिद्धान्तहेतुर्बलीयान्, ततोऽनुमानबाधः. इह चानुमानबाध एव, सत्यत्वहेतोर्\[५००\]बलीयस्त्वादन्यत्वादसत्यत्वहेतूनां इति भाष्यार्थ इति
| | १८३ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५००\] तुब   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तदेव\[५०१\]सत्यत्वे प्रमाणं उपन्यस्यति चोदनेति. इदं चैकान्तिकहेतुकं अनुमानं सामान्यतोदृष्टादनैकान्तिकहेतुकाद्बलवत्. अनैकान्तिकता च केवलस्य सविशेषणस्य च हेतोरुक्तैव. अतोऽनेनैव बलवता मिथ्यात्वानुमानं बाध्यत इति । । १८४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५०१\] सम्यक्त्वे प्र (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अस्मिन्नेव साध्येऽपरं अपि हेतुद्वयं आप्तोक्तिनिदर्शनेनैव दर्शयति तथेति. देशकालादिभेदादौ बाधवर्जनादित्यन्वयः. अत्र च{१,१५५}बाधवर्जनादिति हेतोर्लिङ्गाक्षबुद्ध्योरपि दृष्टान्तता सम्भवत्येव. साधारण्येन त्वाप्तोक्तिप्रत्ययो निदर्शित इति । । १८५ । ।

 नन्विदं अदुष्टकारणजनितत्वं अनाप्ताप्रणीतोक्तिजन्यत्वं चासिद्धं, सर्ववाक्यानां कृतकत्वादत आह अकर्तृकत्वेति. साधयिष्यते हि वेदानाम्\[५०२\]अकर्तृकत्वम्, अतो नासिद्धो हेतुरिति. एवमादिसत्यत्वानुमानाभिप्रायेणेदं अन्यत्वं उक्तवान्भाष्यकृदित्याह एवं इति. आदिशब्देन सम्बन्धाक्षेपोक्ता हेतवोऽनुसन्धातव्याः.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५०२\] ं अकृत्रिमत्वम्  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 भाष्यव्याख्याविकल्पाश्च षोढाद्यग्रन्थवत्कृताः ।

इति । । १८६ । ।  
अत्रापरं सामान्यतोदृष्टस्यागमबाधप्रदर्शनार्थं भाष्यं अपि च पुरुषवचनसाधर्म्याद्वेदवचनं मिथ्येत्यनुमानं, प्रत्यक्षस्तु वेदवचने प्रत्ययः इति. तद्यदि वाक्यगोचरप्रत्ययाभिप्रायं, तदयुक्तम्. अनाप्तवाक्येऽपि समानत्वात्. तत्स्वरूपप्रत्ययोऽपि प्रत्यक्ष एव. न च\[५०३\]तन्मिथ्या. अर्थस्तु वेदवाक्यानां अतीन्द्रिय इति प्रत्यक्षसूत्रे वक्ष्यते. अतो नार्थाभिप्रायं इदम्. अथ प्रत्ययस्वरूपाभिप्रायेण प्रत्यक्षतोच्यते, साप्ययुक्ता. शून्यवादे तस्याप्यनुमेयताया वक्ष्यमाणत्वात्. अतो व्याख्येयम्, अत आह प्रत्यक्ष इति. अयं अभिप्रायः
मुख्यप्रत्यक्षत्वासम्भवाद्गौणः प्रत्यक्षशब्दः.  
दृढं हि प्रत्यक्षं प्रथमं च स्वतःप्रमाणं परतो विसंवादादप्रमाणम्. एतच्चतुष्टयान्यतं अगुणविवक्षया प्रत्यक्षशब्द आगमिक एव प्रत्यये प्रत्युक्तः. सोऽपि दृढः, संशयविपर्ययाभावात्. श्रीघ्रभावी च, मिथ्यात्वानुमानाद्दृष्टान्ताद्यपेक्षाविरहात्. उत्पन्नस्य चानुमानेन मिथ्यात्वसाधनात्. प्रामाण्याप्रामाण्ययोः स्वपराश्रयत्वं सर्वप्रमाणानां साधितम्. अतः प्रत्यक्षतुल्योऽयं प्रत्ययः कथं अन्यथा भवति. तद्\[५०४\]एतद्विपरीतार्थप्रतिज्ञानम्\[५०५\]अनेन विरुध्यत इति.{१,१५६} न चेह वेदप्रामाण्यं अस्माकं असिद्धं इति प्रत्यवस्थातुं शक्यम्. नास्तिकानाम्  
अपि तच्छ्रवणे असन्दिग्धाविपर्यस्तज्ञानजन्मनोऽविशेषान्नित्यागमजनितायाश्च संविदो दुष्टकारणजनितत्वासम्भवात्. पौरुषेयागमवादिभिस्त्वात्मात्मनैव बद्ध्वा समर्पित इति न ते परेषां मिथ्यात्वं साधयतां आगमविरोधं उद्भावयितुं उत्सहन्ते. पुरुषाश्रयदोषाशङ्कया स्वागमानां\[५०६\]दूषितत्वात्. सर्वं चेदं भाष्योक्तं एव वार्त्तिककृता प्रागेवोद्ग्राहितं चोदनार्थान्यथाभावं इत्यादिनेत्यनुसन्धातव्यं इति । । १८७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५०३\] तदमिथ्या (का)   
\[५०४\] देव त   
\[५०५\] ज्ञानेनैव वि (ङा)   
\[५०६\] तदागमानाम्  
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 मुख्य एव वा प्रत्यक्षशब्दो व्याख्येय इत्याह
ज्ञानाभावश्चेति. एवं मिथ्यात्ववादी वक्तव्यः त्रेधा खलु मिथ्यात्वम्. इह च न तावत्संशयविपर्ययौ स्त इति भाष्य एवोक्तम्. तद्यदि ज्ञानाभाव एव मिथ्यात्वं साध्यते, तत्र ते प्रत्यक्षविरोधः. प्रत्यक्षं एव हि भवत्सिद्धान्ते ज्ञानम्. यदि\[५०७\]कामं अस्यैव श्रोत्रियस्य तदनुमेयं\[५०८\]तत्त्वं, प्रत्यक्षं एव वेदवाक्यश्रवणादुत्पन्नं ज्ञानं विलोकयमानः कथं तदभावात्मकं मिथ्यात्वमत्थ इति । । १८८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५०७\] दि परमस्यै (ङा)   
\[५०८\] यं तत्प्र   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावदागमविरोधोऽनेन भाष्येणोक्त इति व्याख्यातम्. इदानीं अस्यैव तात्पर्यान्तरं दर्शयति यथैवेति. अयं अर्थः एतदनेन भाष्येणोच्यते पुंवाक्यसाधर्म्याद्भवान्मिथ्यात्वं साधयति. तद्यथैवैतन्मिथ्यात्वं दृष्टं, तथैव वेदवाक्येनापि मिथ्या भवितवयम्. तच्च बाधकाधीनं मिथ्यात्वं दृष्टं इति वेदेऽपि तथैव भवेत्. न च तथा सम्भवतीति साधितं एव. अतः प्रत्यक्षो\[५०९\]हि दृढो वेदवचने प्रत्ययः. नासौ क्वचिद्बाध्यते. अतो विशेषविरुद्धो हेतुरिति
| | १८९ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५०९\] क्षेऽपि दृ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१५७} एवं चोदनालक्षणत्वं उपपाद्य भाष्यकारेणोपसंहृतं तस्माच्चोदनालक्षणः श्रेयस्करः इति. अत्र च यथासूत्रं एव निगन्तव्ये श्रेयस्करपदप्रयोगेऽभिप्रायं आह धर्म इति. धर्मपदार्थं एव व्याख्यातुं श्रेयस्करशब्दः प्रयुक्तः. तत्प्रयोगे हि चोद्यपरिहारक्रमेण श्रेयस्करो धर्म इत्यावेदितं भवतीति । । १९० । ।

 अत्र भाष्यकारेण एवं तर्हि श्रेयस्करो जिज्ञासितव्यः इति परिचोदनापूर्वं उक्तं य एव श्रेयस्करः स एव धर्मशब्देनोच्यते इति. तत्र कस्यानेन प्रकारेण धर्मतोक्तेति न ज्ञायते. अतस्तद्विवेकार्थं आह श्रेय इति. श्रेयश्शब्दोऽयं पुरुषप्रीतौ प्रसिद्धः. तत्कारणानि च द्रव्यगुणकर्माणि चोदनासामर्थ्यादवगम्यन्ते. अतस्तेष्वेव श्रेयस्करतया धर्मता भाष्यकारेणोक्तेति । । १९१ । ।

अत्रापरं भाष्यं यो हि यागं अनुतिष्ठति तं धार्मिक इति समाचक्षते इति. तस्यार्थः श्रेयस्करो धर्मः यत्कारणं चोदनावधारितश्रेयस्करत्वयागादिकर्तरि धार्मिकशब्दं लौकिका उपचरन्ति. तदेवं उपपद्यते यदि यागादिर्धर्मः, यो हि धर्मं चरति स धर्मिकः. अतो यागादेर्धर्मत्वम्. अत एव हि तच्चरितरि धार्मिकपदप्रयोगो घटते, नान्यथेति. तदयुक्तम्. नावश्यं अयं प्रयोगो यागादीनां एव धर्मतां गमयति, नृगुणापूर्वादिधर्मत्वेनाप्यस्योपपत्तेः. यागादिकार्येव ह्यपूर्वाद्यपि करोति. तत्कुतोऽयं विवेकः यागचरणादयं धार्मिकः नापूर्वादिचरणादिति, अत आह  
अन्यदिति. अयं अभिप्रायः सत्यं, यागाद्यनुनिष्पादिन्यपूर्वसिद्धिरिति न तु तद्यागादिसाध्यं अपूर्वं प्रयोक्तृभिर्निर्दिश्यते. शक्तिरूपत्वात्तस्य. शक्तेश्{१,१५८}चातीन्द्रियत्वात्. अतस्तद्दर्शनेन तच्चरितरि धार्मिकपदप्रयोगो न घटते. तस्माद्यागादियोगादेव धार्मिकत्वसमाख्यानं इति निश्चीयते.  
 किं पुनर्यागादीनां स्वरूपं एव धर्मः. यद्येवं पूर्वापरविरोधः. पूर्वेण तावदुकतं ताद्रूप्येण च धर्मत्वं इति. अपरेण च

 फलसाधनरूपेण तदानीं\[५१०\]येन नास्त्यसौ
।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१०\] नीं नास्तीति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इति. तदपि च रूपं यागादीनां अतीन्द्रियतया नापूर्ववत्प्रत्यक्षादिदृश्यं यागादिस्वरूपाभिधाने त्वनन्ता\[५११\]एकस्य धर्मपदस्य शक्तयः कल्पनीया भवेयुः. कथं खल्वेकयैव शक्त्यायं नानाजातीयेषु द्रव्यगुणकर्मसु वर्तते. स्यादेतत् सकलानुगतप्रीतिसाधनत्ववचनाददोष इति. न. तस्याप्यतीन्द्रियत्वादित्युक्तम्. विशेषणमात्राभिधानप्रसङ्गाच्च. प्रीतिसाधनं हि नानभिधाय प्रीतिं शक्यतेऽभिधातुं इति सैव पूर्वतरं अभिधेया भवेत्. एवञ् च तन्मात्रोपक्षयिण्यभिधाव्यापारे न तद्वि\[५१२\]शिष्टाभिधानसिद्धिः. गवादिशब्दवत्सामशब्दवच्च. यत्र ह्यखण्डेन शब्देन विशिष्टो बोध्यते तत्र विशेषणं एव शब्दस्य वाच्यं इति सिद्धम्.  
अत एव सामशब्दो गीतिमात्रवचनो न सक्तां गीतिमाहेति वक्ष्यति. वार्त्तिककारेणाप्यपूर्वविशिष्टं कर्म धर्म इति निराकुर्वतोक्तं 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५११\] न्तास्ता ए (ङा)   
\[५१२\] शेषाभि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 कर्मापूर्वविशिष्टं चेद्धर्म इत्यभिधीयते ।

 विशेष्यं नाभिधां गच्छेत्क्षीणशक्तिर्विशेषणे । ।

इति. तदिदं फलविशिष्टाभिधानेऽपि समानम्. स्यान्मतं विधेयो धर्मपदार्थ इति. तन्न. एवं सति विधेरत्यन्तप्रत्यासन्ना भावनैव विधेयतया धर्मशब्दवाच्यतां अश्नुवीत. सा हि त्र्यंशा विधीयते इति सिद्धान्तः. तद्वरं अपूर्वं एव धर्मपदवाच्यं तदन्वयव्यतिरेकानुविधानाद्धर्मपदस्य. तथा हि फलकालेऽसत्यपि कर्मणि अपूर्वसत्तयैव धर्मवानयं इत्युपचरन्तो दृश्यन्ते. सत्स्वपि यागादिषु वैगुण्यादलब्धापूर्वनिष्पत्तिषु न धर्मपदं प्रयुञ्जाना दृश्यन्ते. अतो वक्तव्यो धर्मपदार्थः.

{१,१५९} स उच्यते धर्मशब्दोऽयं पाचकादिवत्सभाग एव धृतिसाधने वर्तते. धृतिश्च प्रीतिपर्यायः. अयं च यथोपदिष्टानुगतपृषोदरादिमध्ये पठितः प्रकृतिप्रत्ययविभागेनोहितव्यः. तदिह धृञा धृतिः,\[५१३\]मनिन्प्रत्ययेन च तत्साधनं अभिधीयते. न चैवमाहारविहारादौ प्रसङ्गः. पङ्कजादिवद्योगरूढ्यभ्युपगमात्चोदनालक्षणश्रेयस्करमात्राभिधानात्. न च योगनिरपेक्षा समुदायशक्तिः, येन विशेषणमात्रे प्रसङ्गो भवेत्. न च भावनायां प्रसङ्गः, तस्या अतत्साधनत्वाद्, यागादीनां एव श्रेयस्साधनत्वस्य चोदनाप्रमाणकत्वात्. केवलरूढ्यभ्युपगमेनैवोपाधिद्वयस्याभिधानं एष्टव्यम्. प्रतीतिसाधनत्वस्य विहितत्वस्य च प्रीतिसाधने  
विहिते च धर्मपदोपचारात्. प्रायिकं चैवाखण्डस्य विशेषणमात्राभिधानम्. असत्यां तु गतौ सर्वाभिधानं एव. तुल्यवच्चेह धर्मपदात्प्रीतिस्तत्साधनं च विहितं अवगम्यते इति किं न शब्देनोच्यते. यदेतदपि रूपं अदृश्यं इत्युक्तम्. तन्न, वेदादवगमात्. अभ्युदयसाधनं याग इत्येतावदेव विदितवन्तोऽपूर्वं अगणयित्वैव यागादिकर्तृषु धार्मिकशब्दं उपचरन्तो दृश्यन्ते. अतस्ताद्रूप्यमात्रेणैव ते धर्मा इति निश्चीयन्ते. अतः सिद्धं अभ्युदयसाधनं विहितं धर्मपदार्थ इति. यत्तूक्तं विगुणे प्रयोगाभावान्न यागादिर्धर्म इति. तन्न. तथाविधस्याभ्युदयसाधनत्वाभावात्तस्य चाधर्मत्वात्कथं तत्र धर्मशब्दः प्रयुज्यते. फलकाले तु धर्मपदप्रयोगोऽभ्युदयसाधनाभिप्राय  
एव. अस्ति हि तत्तदानीं अपि. शक्तिरूपेणाध्रियमाणं अपि स्वरूपेण. यथा चापूर्वं न धर्मपदवाच्यं तथा वक्ष्यत एवेति । । १९२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१३\] प्रीतिः (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावल्लौकिकप्रयोगानुसारेण\[५१४\]यागादयो धर्मा इत्युक्तम्. अपि च येयं पश्वादिषु धर्मफलत्वप्रसिद्धिः तयापि यागादीनां एव धर्मत्वं अवगम्यत इत्याह पश्वादीनीति. अयं अर्थः पश्वादीनि तावद्धर्मफलतया प्रसिद्धानि. अतो यस्यैव तानि\[५१५\]फलानि स एव धर्म इति भवति मतिः. चित्रादिफलतया चैतानि शास्त्रादवगतानीति चित्रादयो धर्मा इति उपसंहरति
तस्मादिति. न केवलं लोके. वेदेऽपि यागादिष्वेव धर्मपदप्रसिद्धिर्{१,१६०}इति दर्शयता भाष्यकारेण दर्शितं यज्ञेन यज्ञं अयजन्त देवाः. तानि धर्माणीति. तद्दर्शयति धर्माणीति. अस्यां अपि श्रुतौ यज्ञसमानाधिकरणो धर्मशब्द इति तद्वचनो निश्चीयत इति. कथं पुनर्विलिङ्गो विसङ्ख्यश्च धर्मशब्दः  
यज्ञसमानाधिकरणतया निर्दिश्यते. तत्सामानाधिकरण्ये हि स धर्म इति भवेत्. एकस्यैव यज्ञस्य प्रकृतत्वात्, पुल्लिङ्गत्वाच्च तस्य, अत आह लिङ्गेति. समुज्झितलिङ्गसङ्ख्याविशेषो धर्मशब्द एवात्र भाष्यकृता दर्शितः. तद्वृत्तस्य प्रकृतग्राहित्वात्, अन्यस्य चाप्रकरणान्निश्चीयते यज्ञसमानाधिकरणो धर्मशब्द इति. लिङ्गसंख्ययोश्च छान्दसो व्यत्यय इति भावः. आद्यश्चात्र यज्ञशब्दो यज्ञसाधनलक्षणार्थः. इतरः श्रुत्यर्थ इति । । १९४
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१४\] कपदप्र (कःआ)   
\[५१५\] नि स (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावद्भाष्यकारानुसारेण धर्मपदार्थो व्याख्यातः. मतान्तराणीदानीं उपन्यस्य निरस्यति अन्तःकरणेति न दृष्टोऽन्तेन. साङ्ख्या ह्यन्तःकरणस्य मनसो वृत्तिविशेषं धर्मं आश्रिताः. शाक्यास्तु चित्तस्यैव चित्तान्तरेण\[५१६\]भावितां शुभां वासनाम्. आर्हतास्तु कार्यारम्भकान्सूक्ष्मान्मूर्तिमतः पुद्गलान्धर्मं आहुः. पुद्गलशब्दस्त्वार्हतैस्तेष्वेव परिभाषितः. वैशेषिकास्त्वात्मनो विशेषगुणा धर्मा इति प्रतिपन्नाः. मीमांसकैकदेशिनस्त्वपूर्वजन्मन्येव धर्मशब्दं उपचरन्ति. वर्णितश्च तेषां अभिप्रायः. अपूर्वजन्मनीति  
चापूर्वशब्दनिर्वचनम्. न पूर्वं जन्मास्येत्यर्थः. तद्धि न कर्मणः पूर्वं जायत एव, कृते कर्मणि तन्निष्पत्तेः. एतेषु सर्वेषु च लोके धर्मशब्दप्रयोगो न दृष्टः. लौकिकश्च प्रयोगः शब्दादर्थावधारणे मूलम्. अतो न ते धर्माः. कथं पुनरन्तःकरणवृत्तेर्धर्मत्वं निराक्रियते. मीमांसकैरपि तद्धर्मत्वं इष्यत एव. यागाद्यनीक्षणादिसङ्कल्पानां मानसानां एव धर्मत्वाभ्युपगमात्.{१,१६१}नैवम्. न मानसाः सङ्कल्पाः, आत्मकर्तृकत्वादुपनिषत्सु तथा दर्शनात्. श्रूयते हि य आत्मा अपहतपाप्मा विरजो विमृत्युर्विशोको विजिघत्सोऽपिपासः  
सत्यकामः सत्यसङ्कल्पः इति. तथा स यदि पितृलोककामो भवति सङ्कल्पादेवास्य पितरः समुत्तिष्ठन्तीति. कृद्योगलक्षणा कर्तरि षष्ठी आत्मकर्तृकतां सङ्कल्पस्य दर्शयतीति न मनोवृत्तेर्धर्मत्वम्. चित्तानां च वास्यवासकभावानुपपत्तिः क्षणिकायुगपद्भुवां विज्ञानवादेऽभिधास्यत एव. तदुपेक्ष्यैव तावत्प्रयोगाभावान्न चित्तवासना धर्म इत्युक्तम्. पुण्याः पुद्गला इति यद्यणवः, न तेषु धर्मशब्दप्रयोगो लोके दृष्टः. अथान्ये ते, तर्हि प्रमाणाभावात्कुतः सेत्स्यन्ति. कुतस्तरां च तेषु धर्मशब्दप्रयोगोऽलब्धसद्भावेषु. पुंगुणस्तु नित्यो वा वैभवादिवत्,  
कार्यो वा सुखादिवत्. नित्यत्वे अनुष्ठानवैयर्थ्यम्. कार्यं तु नापूर्वाद्यन्यतमं आत्मसमवायिनं गुणभेदं उपलभामहे. अपूर्वं तु यथा न धर्मस्तथोक्तं एव. अप्रयोगादिति वक्ष्यति च. यदपि च कर्तृफलदाय्यात्मगुणः संयोगजो दृष्टः कार्यविरोधीति धर्मस्य लक्षणं उक्तं, तदयुक्तम्. अधर्मसाधारण्यात्, स्मृतिहेतुसंस्कारसाधारण्याच्च. तयोरप्येवंलक्षणकत्वेन धर्मत्वप्रसङ्गात्. कर्तृफलदायीति चाव्यापकः. श्राद्धे त्वकर्तॄणां पित्रादीनां तृप्तिफलश्रुतेः. वैश्वानर्याश्च पितृकर्तृकाया एव पुत्रगामि फलं इति वः सिद्धान्तः. वैश्वानरं द्वादशकपालं

निर्वपेत्पुत्रे जाते इति हि विधाय आम्नायते यस्मिन्जात एतां इष्टिं निर्वपति पूत एव स तेजस्व्यन्नाद इन्द्रियावी पशुमान्भवतीति. शास्त्रफलं प्रयोक्तरि (३.७.१८) इत्युत्सर्गतः प्राप्तपितृगामिता पुत्रगामिफलश्रुत्यापोद्यते. अतः सिद्धं नान्तःकरणवृत्त्यादयो धर्मा इति. ननु श्रेयस्साधने तावद्धर्मपदप्रयोगो भवद्भिरपीष्यते. एते च श्रेयस्साधना इति कथं तेषु धर्मशब्दप्रयोगो न दृष्ट इत्युच्यते. अत आह न चेति. न तावदेषां फलसाधनता प्रत्यक्षादिगम्या, अतीन्द्रियत्वात्. न च चोदनागम्या, यागादीनां एव तया फलसाधनतावगतेरिति । । १९६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१६\] ण शु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१६२}आह अस्त्वन्तःकरणवृत्त्यादयो न श्रेयस्साधनतयावगम्यन्त इति न धर्मा इति. अपूर्वं तु प्रीतिसाधनं एव, अतिक्रान्ते कर्मणि तत एव फलसिद्धेः. यागसाधनवादिनोऽपि हि अपूर्वं कृत्वेति व्याचक्षाणा अपूर्वसिद्धिं अन्तर्भावयन्ति. परैरप्युक्तं आरम्भात्स्वर्गः कर्मणा चारम्भः इति. आरम्भ इत्यपूर्वं एव समाचक्षते. स ह्यारभ्यते. अतोऽपूर्वं धर्म इत्येव न्याय्यं मन्यन्ते, अत आह न चेति. अयं अभिप्रायः किं इदं अपूर्वं नाम. यदि तावत्कर्मशक्तिः फलशक्तिर्वा, नासौ साधनं साध्यं वा. शक्तेरकारकत्वात्, पुरुषाभिलषितफलानुषङ्गिकतया सिद्धत्वाच्च. यदि वस्त्वन्तरं एवापूर्वं उच्यते,  
तदप्ययुक्तम्. तस्य साध्यसाधनयोरन्यतररूपाननुप्रवेशितया प्रत्येतुं अशक्तेः. न हि तत्स्वर्गस्य साधनं यागस्य च साध्यं शब्दादवगच्छामः. नान्यतः प्रमाणात्, तदवेद्यत्वाभ्युपगमात्. अत एव न शब्दात्, प्रमाणान्तरागोचरे व्युत्पत्त्यभावात्. अपदार्थस्य चावाक्यविषयत्वात्. अतः साध्यसाधनभावादन्यथापि\[५१७\]प्रमाणान्तरेण न वस्त्वन्तरभूतं अपूर्वं शक्यावगमम्. एतद्रूपद्वयरहितस्य\[५१८\]तस्य रूपान्तरेण दर्शयितुं अशक्यत्वादिति । । १९७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१७\] प्रकारान्त (का) 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[५१८\] स्य रू (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च यद्यपूर्वं यागस्य साध्यं स्वर्गस्य च साधनं इष्यते, ततः श्रुतहानिरश्रुतकल्पना चेत्याह श्रुतसाधनेति. ताद्रूप्यं तेन भावना च वाक्यार्थः. सा च साध्यसाधनापेक्षिणी यथा स्वर्गयागावेव गृह्णाति तथा भावार्थाधिकरणे वक्ष्यते. इहापि च भावनापञ्जरप्रकरणे. अतस्तत्तावद्धेयं अश्रुतं च. अतीन्द्रियस्यावस्तुनो गगनकुसुमादिसन्निभस्य साध्यसाधनत्वं कल्पनीयं इत्यश्रुतकल्पनेति. अन्यतररूपानभ्युपगमे निस्स्वभावस्याभाव एव भवेदित्यभिप्रायेणाह व्यतिरेके त्वरूपतेति । । १९८ । ।

{१,१६३} इदं च प्रौढिप्रदर्शनार्थं उक्तम्. न त्वेतद्रूपद्वयरहितस्य धर्मशब्दवाच्यतोपपद्यत इति. अतो न तत्त्वान्तरं अपूर्वम्. किन्तु फलं कर्तुं अभिप्रवृत्तस्य यागादेरेव शक्तिमात्रं, पश्वादेर्वोत्पत्तावभिप्रवृत्तस्य शक्तिमात्रं एव सूक्ष्मावस्था अपूर्वम्.  
न तत्त्वान्तरम्. न च कर्मशक्तिरेव फलसाधनं, कर्मावान्तरव्यापारत्वात्. न चावान्तरव्यापारव्यवधिरकारणतां आपादयति, काष्ठादीनां ज्वलनादिव्यापारव्यवधाने तत्प्रसङ्गात्. अतः कर्मैव शक्तं फलसाधनं न शक्तिरिति शास्त्रादवगम्यमाने कथं शक्तेर्धर्मपदवाच्यतेत्यभिप्रायेणाह
तस्मादिति । । १९९ । ।

 इतश्च फलसाधनशक्तिर्न धर्म इत्याह शक्तय इति. अस्यार्थः
भावशक्तयः खलु साधारणशब्दैरेव योग्यताशक्तिसामर्थ्यादिभिर्दृष्टाभिधानाः न विशेषतो भावशब्दैरुपाख्यायन्ते. धर्मशब्दस्तु विशेषतो भावशब्दः. अन्यत्रैवञ् जातीयकेऽप्रयोगात्. न हि लौकिकानां द्रव्यादीनां शक्तयो धर्मपदेनोपाख्यायन्ते. अतो न यागादीनां शक्तयो धर्मपदेनोपाख्यायन्त इति सिद्धं इति । । २०० । ।

 अत्रापरं अर्थपदव्याख्यानार्थं भाष्यं उभयं इह चोदनया लक्ष्यते अर्थोऽनर्थश्च. कोऽर्थः, यो निःश्रेयसाय ज्योतिष्टोमादिः. कोऽनर्थः, यः प्रत्यवायाय श्येनो वज्र इषुरित्येवमादिः. तत्रानर्थो धर्म उक्तो मा भूदित्येवमर्थं अर्थग्रहणं इति. अस्य किलायं अर्थः यदि चोदनालक्षणो धर्म इत्येतावदुच्येत, अतोऽनर्थस्य चोदनालक्षणस्य श्येनादेर्धर्मता भवेत्. अनर्थश्चासौ प्रत्यवायकरत्वेन. अतस्तन्निवृत्त्यर्थोऽर्थशब्द इति. तदेतदाक्षिपति पुरस्तादिति. अस्यार्थः
एकाङ्गविकलं हि प्रत्युदाहरणं भवति.\[५१९\] न द्व्यङ्गविकलम्. तद्यदेव चोदनालक्षणपदेन न व्यावर्तयितुम्  
इष्टं, तदर्थग्रहणेन व्यावर्तनीयम्. अनर्थश्च चोदनालक्षणपदेन व्यावर्तितः. विधायकस्य वाक्यस्य चोदनात्वात्. तेन चानर्थहेतोः हिंसाया अलक्ष्यमाणत्वात्. प्राणवियोगफलो हि व्यापारो हिंसा. सा च न हिंस्यादिति श्रुत्या निषिद्धेत्यनर्थः. स च निषेधलक्षितः न तु चोदनालक्षित इति चोदनालक्षणपदेनैव तद्व्यावृत्तिसिद्धेरनर्थकं अर्थपदं इति. पुरस्तादिति. चोदनेति क्रियायाः प्रवर्तकं वचनं इत्यत्रेत्यर्थः । । २०१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५१९\] ति. तद्य (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 स्यादेतत् श्येनादयोऽत्र भाष्यकारेण प्रत्युदाहृताः, ते च चोदनालक्षणा एवेति. तदयुक्तम्. यदि नाम श्येनादयश्चोदनालक्षणाः, न त्वर्थपदेन व्यावर्तयितुं शक्यन्ते. निषेधप्रमाणकत्वादनर्थत्वस्य. तेषां च विधिविषयाणां निषेधागोचरत्वादित्यभिप्रायेणाह चोदनेति. तदिह योऽनर्थो हिंसा नासौ चोदनालक्षणा, निषेधलक्षणत्वात्. ये च चोदनालक्षणाः श्येनादयः, न तेऽनर्था इत्युभयतःपाशा रज्जुरिति । । २०२ । ।

 स्यादेतत् यदि नाम निषेधप्रमाणकं अनर्थत्वं न. एवं अपि श्येनादौ न सम्भवति, विधिविषयाणां अपि निषेधविषयत्वसम्भवादतिरात्र इव षोडशिनः. अत आह यद्यपीति. अयं अभिप्रायः न तावद्विध्यवरुद्धे विषये निषेधः सम्भवति. यद्यपि क्वचिद्भवति, तथापि न तादृशान्निषेधादनर्थत्वं विज्ञायते. केवलो हि निषेधोऽनर्थत्वं आपादयति, न विधिसहितः यथोदाहृत एव षोडशिनि. न ह्यसावनर्थः, अनुष्ठानविकल्पमात्रार्थत्वान्निषेधस्य, उभयथापि क्रतुफलसम्पदोऽविशेषात्.\[५२०\]अतो यदि नाम श्येनो निषिध्येत नैवं अप्यभिचारविधिना विहितोऽनर्थत्वं  
प्रतिपद्यते. केवलनिषेधगोचरा एव कलञ्जभक्षणादयोऽनर्थाः, प्रत्यवायहेतुत्वात्.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५२०\] त्यदि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१६५}किं पुनस्तेषां प्रत्यवायहेतुत्वे प्रमाणम्. यदि निषेधः, तदयुक्तम्. नञर्थपर्यवसाय्येव हि निषेधविधिर्न निषेध्यस्यानर्थतां आपादयितुं क्षमः. तावतैव निषेधविध्यर्थसिद्धेः. निषिध्यमानक्रियाकर्तुरेव निषेधविधिष्वधिकारः. तस्यां च रागादिना प्रवृत्तः पुमानधिकारी लब्ध एवेति नाधिकार्यन्तरापेक्षा. एवञ् च न तद्विशेषणेऽपि. अधिकारी हि नानवच्छिन्नो विशेषणेन बोद्धुं शक्यत इति तद्विशेषणापेक्षा. तत्र स्वर्गपुत्रादिश्रुतिषु कामाधिकारेषु काम्यपर्यन्तता सिद्धा. जीवनभेदनादिश्रुतिषु  
निमित्ताधिकारेषु निमित्तपर्यन्ततेति मीमांसाकृतधियो धीरा विभजन्ते. निषेधाधिकारेषु न तावत्प्रत्यवायपरिहारः साध्यतया श्रुतः. न च पिण्डपितृयज्ञवत्कल्पयितुं शक्यते. अधिकारिलाभात्. उक्तं हि
निषिध्यमानक्रियाकर्तुरेवाधिकारः इति. किं पुनस्तत्र विशेषणम्. भक्षयतिरेव. नन्वसौ विषयविशेषणम्. सत्यम्, विषयस्यैव विशेषणं गले पातिकया भक्षयतिरधिकारिविशेषणं आख्यायते. यत्र खलु नञर्थे पुरुषो नियुज्यते स विषयः. न चासौ भक्षयतिनानवच्छिन्नो बोद्धुं शक्यत इति तद्विशेषणतयैव पर्युपयुक्तस्य  
भक्षयतेर्बलादधिकारिविशेषणता सम्पत्स्यते. एषा हि तत्र वचनव्यक्तिः यो भक्षयेत्स नेति. एवञ् च सम्पन्नं उभयं यश्च विषयो नञर्थः यश्च भक्षयति प्रवृत्तोऽधिकारीति नाधिकार्यन्तरापेक्षायां प्रमाणं अस्ति. न च किञ्चिदधिकारे हेतुतया सम्बद्धं साध्यतया सम्बध्यते. नियोगसिद्धिनान्तरीयकत्वात्फलसिद्धेः. इतरथा साध्यद्वयापत्तेः. एवं सर्वत्र. किं इदानीं प्रत्यवायकराणि. निषिद्धानि महापातकोपपातकादीनि तथा नाम. न तु श्रुतिपरतन्त्राणां अशब्दार्थकल्पना मीमांसकानाम्. किं इति तर्हि निषिद्धं न क्रियते, विहितं वा किं इति क्रियते. विहितत्वादिति चेत्, समानम्  
इदं निषिद्धायां क्रियायाम्. तदपि निषिद्धत्वादेव न क्रियते. न हि विधिनिषेधाभ्यां अन्यदस्ति नाम हेत्वन्तरं वैदिकेषु प्रवृत्तिनिवृत्त्योः. तस्मान्न किञ्चिन्निषिद्धानां प्रत्यवायकरत्वे प्रमाणं पश्यामः. कस्तर्हि दुःखहेतुः. किं नो विदितेन कारणेन. अस्ति तावद्दुःखहेतुः तदेव हि नस्तत्र प्रमाणम्.

 अत्राभिधीयते निषेधश्रुतावर्थापत्तिरेव निषिद्धानां प्रत्यवायकरत्वे प्रमाणं विधिश्रुताविव विहितानां अभ्युदयहेतुत्वे. तथा व्युत्पत्तेः. यथा{१,१६६}खल्वयं प्रवर्तितोऽप्यनपेक्षितयोगक्षेमो न प्रवर्तते, एवं वारितोऽपि न तावच्चिकीर्षितान्निवर्तते यावद्दुःखहेतुरयं इति न प्रतिपद्यते. एष ह्यासम्भवाद्दुःखहेतुं एव त्रिविधं अहासीदिति निषेधश्रावी दुःखहेतुरयं निषेधविषय इति प्रतिपद्यते. यत्त्वधिकारिलाभे न कल्पनाबीजं इति. तन्न. हिताहितप्राप्तिपरिहारार्थिन एव सर्वत्राधिकारात्. नित्याधिकारेष्वप्युपात्तदुरितक्षयाकरणनिमित्तप्रत्यवायपरिहारार्थिन एव सर्वत्राधिकारसमर्थनात्.  
या तु विषयविशेषणता निषेधगोचराणां क्रियाणां उक्ता, साप्ययुक्ता. भावार्थविषयत्वाद्विधेः. जञर्थस्याभावार्थीभूतस्याविधिविषयत्वात्. अत्यन्तानुपाख्येयनञर्थवादिनां च सुतरां अविधिविषयत्वं तदर्थस्य. अतो नात्र विध्यर्थः सम्पाद्यतयावगम्यते. किन्त्वनागतानुतिष्ठासितभावविरोध\[५२१\]फल एवात्र नञ्. एषा चात्र वचनव्यक्तिः यद्धन्यात्तन्नेति. वक्ष्यति च
भाववारिका नञो वृत्तिरिति. अतो येषां एव नात्यन्तं अवस्त्वात्मा नञर्थः, तेषां एव तावत्तदर्थोऽभिधीयत इति युक्तं अभिधातुं इति. अपि च यदेतद्विषयविशेषणतयोपयुक्तस्य पुनरधिकारिविशेषणत्वकल्पनं,  
तदपि न चतुरश्रं इव मन्यामहे. विषयविशेषणं हि सर्वं अपूर्ववत्साध्यतयाग्नीषोमीयसौर्यादिषु समधिगच्छन्तो दृश्यन्ते एवं यागं कुर्यादिति. अधिकारिविशेषणं तु सिद्धं यत्स्वर्गकामजीवनभेदनादिमानिति. तत्कथं एक एव भक्षयतिः सिद्धसाध्यभावं अनुभवतीति सम्भावयामः. निर्दोषाश्च निषेधाधिकारा इति लोकशास्त्रविरुद्धं अभिधीयमानं नास्तिक्यं एवापादयति. दुःखोत्पत्तौ किं नो विदितेन कारणेनेति\[५२२\]निस्सरणोपायमात्रम्. नैवंविधेनोत्तरेण शिष्याणां भ्रान्तिराधातुं उचिता. न तावदहेतुकानि दुःखानि, अभूत्वा भवनात्. न  
विहितहेतुकानि.\[५२३\]तेषां श्रुताश्रुतानेकविधाभ्युदयहेतुत्वात्. न चाविहिताप्रतिषिद्धहेतुकानि, तेषां अपि वर्जनीयत्वापत्तेः. को\[५२४\]हि प्रेक्षावान्दुःखहेतुं न परिहरति. पारिशेष्यान्निषिद्धानां एव दुःखहेतुत्वं आस्थेयम्. कथं तदप्रमाणं अभिधीयते. पारिशेष्यं प्रमाणं अस्तु\[५२५\]न शास्त्रं इति चेत्. एवञ्जातीयकेष्वनुमानस्याप्रवृत्तेः. अश्रुतफलानां च विहितानां अपि नित्यानां हेतुत्वसम्भवान्न पारिशेष्यलाभः. तस्मात्शब्दप्रमाणं एव निषिद्धानां प्रत्यवायकरत्वं यथास्माभिरुक्तम्.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५२१\] धि   
\[५२२\] स्सारणमात्रम्  
\[५२३\] विहितानि   
\[५२४\] यो (का)   
\[५२५\] त्र (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१६७}यस्तु वदति ब्राह्मणहननादिषु निषेधाधिकारेषु ह्यर्थवादोपात्ता यातनाविशेषाः तं शतेन यातयादित्यादयः साध्यतया श्रूयन्ते. तैश्च मिलितैव निषिध्यमानक्रियाधिकारिणं विशिनष्टि. अतः संवलिताधिकार एवायं, शतादियातनापरिहारकामो हननाभिप्रवृत्तो न कुर्यादिति. दृष्टं चार्थवादोपात्तं अधिकारिविशेषणं रात्रिसत्रे. तदिहाधिकारिहेत्वपेक्षायां अगृह्यमाणे विशेषे तदपि हेतुतया स्वीक्रियत इति. तदयुक्तम्. अगृह्यमाणे विशेष एवं नाम. न चेह तदग्रहणम्. स्वपदवाक्यान्तरोपात्तयोर्महाविशेषात्. रात्रिसत्रे हि फलान्तराश्रवणाद्  
अर्थवादोपात्तप्रतिष्ठाब्रह्मवर्चसादीनां चागृह्यमाणविशेषाणां च युगपदुपस्थानात्सर्वार्थवादोपात्तफलार्थिन एवाधिकार इति युक्तं कल्पयितुम्.\[५२६\]एवं जातेष्टावपि समस्तार्थवादोपात्तपूतादिविशेषाणां अगृह्यमाणविशेषत्वात्पुत्रजन्मनश्चाधिकारिविशेषणानुरूपेणाश्रयणाद्युगपदेव सर्वविशेषणविशिष्टोऽधिकारीति कथ्यते. इह तु न कलञ्जं भक्षयेदिति समानपदोपात्तो भक्षयतिरधिकारिविशेषणतयावगत इति नाधिकारिहेत्वन्तरापेक्षा. एवं ब्राह्मणहननादिप्रतिषेधेष्वपीति न क्वचिदार्थवादिकफलविशेषणापेक्षा.\[५२७\]यदि तूच्यते नञर्थविशेषणतयैव  
धात्वर्थोऽवगतो यावदधिकारिविशेषणतया कल्प्यते, तावदर्थवादोपात्तविशेषणान्युपस्थितानीति विशेषाग्रहणम्\[५२८\]इति. न, एवं अपि विपरीतविशेषणापत्तेः. धात्वर्थो हि\[५२९\]यदा विषयविशेषणतयावगतः\[५३०\]पुरुषगुणतयावकल्प्यते. अर्थवादोपात्तानि त्वनन्यत्रोपयुक्तानीति तद्विशिष्टाधिकारिकल्पनैव न्याय्येति न संवलिताधिकारसिद्धिः. एवञ् च विषयविशेषणस्यैव भक्षयतेर्गलेपातिकयाधिकारिविशेषणत्वं इत्युपेक्षितव्यम्. यदपि शतेन यातयादित्यादिविध्युपनिबन्धनं साध्यत्वां आचक्षते, तदप्ययुक्तम्. अविधिविषयत्वात्फलानां साध्यभावस्य. वक्ष्यते च तस्य लिप्सार्थलक्षणेति.  
काम्यतयैव फलानि श्रुतिभिरुपनीयन्ते, किं अत्र विधिश्रुत्या. अत एव रात्रिसत्रे प्रतिष्ठाकाम इति विपरिणामाश्रयणं प्रतिष्ठादीनां साध्यतासिद्ध्यर्थं, न तु प्रतितिष्ठेयुरिति विध्याश्रयणं इति यत्किञ्चिदेतत्. अतः सिद्धं निषेधप्रमाणकं अनर्थत्वं इति । । २०३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५२६\] नम्. ए   
\[५२७\] क्षा इति. य   
\[५२८\] षणाग्र   
\[५२९\] यावद्विष   
\[५३०\] वकल्प्य (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं श्येनादिस्वरूपाभिप्रायेण तत्फलाभिप्रायेण वा न प्रत्युदाहरणग्रन्थो घटत इत्युक्तम्. पूर्वापरिविरोधादप्ययं अग्रन्थ इत्याह चोदनेति. उभयं इह चोदनया लक्ष्यते इति श्येनादीनां चोदनालक्षणत्वं उक्तम्. पुनश्च कथं पुनरसावनर्थः. हिंसा हि सा. सा च प्रतिषिद्धेति यन्निषिद्धत्वं उच्यते, तत्तेन चोदनालक्षणत्वप्रतिज्ञानेन विरुध्यते. विधायकं हि वाक्यं चोदना. अतः कथं तल्लक्षितस्य विधेयस्य निषिद्धत्वं पुनरभिधीयते इति. अपरं अपि हिंसा हि सा. सा च प्रतिषिद्धेति भाष्यं, तद्दूषयति श्येनादाविति. योऽयं उपदिष्टश्  
चोदनालक्षणः श्येनादिरसौ हिंसेति समभिव्याहारो न युज्यत इति । । २०४ । ।

 कथं न युज्यते, अत आह हिंसा हीति. न श्येनादयो हिंसा. फलं हि तेषां हिंसा. सा च स्वरूपेण भिन्ना. न तु त एव हिंसेति स्वरूपभेदं एव दर्शयति सा हीति. अभिचारो हिंसा मारणं इति पर्याया इति प्राणवियोजनात्मिकैव हिंसा. न तु तथा श्येनादिः, तस्यासिवद्धिंसायाः पृथक्त्वात्. यथा ह्यसिना शत्रौ व्यापाद्यमाने छेदनं एवासिजन्यं, हिंसा नासिः, एवं श्येनादिजन्यमायुर्भाग्यच्छेदनं एव हिंसा न श्येन इति न तस्मिन्हिंसाभिधानं उपपन्नं इति । । २०५ । ।

अपरं अपि कथं पुनरसावनर्थः कर्तव्यतयोपदिश्यते इति प्रश्नपूर्वकं उक्तं नैव श्येनादयः कर्तव्या विज्ञायन्ते, यो हि हिंसितुं इच्छेत्तस्यायं अभ्युपाय इति हि तेषां उपदेशः इति. तदपि नोपपन्नं इत्याह उपदेशेति. यदा हि नैव श्येनादयः कर्तव्यता विज्ञायन्त इति तेषां विधेयत्वं अपह्नुतं,\[५३१\]तदा कथं अविधेयेष्वेवोपदेशाभिधानं तेषां उपदेश इति. विध्युपदेशशब्दयोः पर्यायत्वादिति भावः.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५३१\] ह (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१६९} स्यादेतत् अविधेयेष्वेव चोदनालक्षणत्वमात्रेणोपदेशवाचोयुक्तिः. कथं अविधेयानां चोदनालक्षणत्वं इति चेत्. क्रमवदिति ब्रूमः. यथा खलु अध्वर्युर्गृहपतिं दीक्षयित्वा ब्रह्माणं दीक्षयतीति न तावत्क्रमो विधीयते. यागादिवदभावार्थीभूतस्याविधिविषयत्वात्. न च दध्यादिद्रव्यवत्. अकारकत्वात्. अकारकत्वं चामूर्तत्वात्. न चारुणादिगुणवद्द्रव्यावच्छेदेन कारकत्वम्, एकैकपदार्थावच्छेदकत्वेनानुपलक्ष्यमाणत्वादनेकाश्रयत्वात्. न च संखादिवद्विधानम्, अपृथक्पदाभिधेयत्वात्. पृथक्पदाभिधेया हि संख्या तां चतुर्भिरादत्त इति सा विधीयेतापि. न चैवं क्रमः, प्रचयादवगम्यत्वात्. अतः  
कथं विधिविषयो भवेत्. तथा वेदं कृत्वा वेदिं कुर्यादिति पदार्थ एव कर्तव्यबुद्ध्या गृह्यते न तु क्रमः. कथं व अतद्गोचरो विधीयेत. अतोऽविधेय एव क्रमः. अथ च नाचोदनालक्षणः. विध्यनुमतत्वात्. अनुमन्यते हि विधिरानुपूर्व्यं अग्न्याधानादिब्राह्मणतर्पणावसानं पदार्थजातं एकत्र कर्तर्युपसंहरन्. न ह्येकः कर्ता युगपदखिलं उपपादयितुं अलं विधिवितानम्. अतो विध्यभ्यनुज्ञामात्रेण विधानविनियोगशून्योऽपि क्रमः शास्त्रार्थ एव. एवं श्येनादयोऽपि नियोगविषयतयावगताश्चोदनालक्षणाः, न तु विधीयन्ते. यद्धि नियोगसामर्थ्यादेवोपादीयते तद्विधेयं इति तन्त्रे व्यवहारः. कथं  
तर्हि विषयभावः.\[५३२\]यस्मिन्नर्थे स्थित्वा पुरुषो नियुज्यते नियुक्तोऽस्मीत्यधिकारं बुध्यते स तु विषयः, न तु विषये नियोगो नियुङ्क्ते. आत्मन्येव नियोगात्. वक्ष्यति चापूर्वाधिकरणे आरम्भे हि पुरुषो नियुज्यते न कर्मणीति. अतः सिद्धं अविधेया अपि चोदनालक्षणाः श्येनादय इति. एवं च उभयं इह चोदनया लक्ष्यते इति श्येनादिस्वरूपाभिप्रायं एव, श्येनस्य विधिविषयत्वेन चोदनालक्षणत्वात्. अविधेयत्वाच्च निषेधविषयत्वोपपत्तिः. अतो निषिद्धत्वाभिधानं अपि युक्तं एव. फलार्थिता हि श्येनानुष्ठाने निमित्तं, न विधिः. तदभिप्रायेण च तस्य लिप्सार्थलक्षणेति.  
अङ्गहिंसा त्वफलसाधनत्वादसत्यां फलप्रयुक्तौ विधिनैवानुष्ठाप्यते इति नास्पदं निषेधस्य.{१,१७०}इतिकर्तव्यता हि\[५३३\]सा. सा विधिनैवाङ्गीकृता कथं निषेधविषयो भवेत्. हिंसाहीत्यपि श्येनादिस्वरूपाभिप्रायं एव. प्राणवियोगफलो हि व्यापारो हिंसा, तथा च श्येनादिः अतः सोऽपि हिंसैव. न च खङ्गादौ प्रसङ्गः, अव्यापाररूपत्वात्. न च श्येनसं अनन्तरं निधनं नोपलभ्यत इति श्येनो न हिंसा, तावतापि तत्फलत्वानपायात्. न हि खङ्गादिहते व्रणपरिपाकादिना चिराद्विपद्यमाने खङ्गाभिघातो हिंसेति न बुध्यते. अत एव खादकादयोऽपि घातका इति मानवाः स्मरन्ति. अतो हिंसा श्येनो निषिद्धश्  
चानर्थश्च चोदनालक्षणत्वेन धर्मो मा भूदित्यर्थग्रहणेन व्यावर्तित\[५३४\]इति सर्वं समञ्जसं एवेति. अत आह श्येनादेरिति. अस्याभिप्रायः यत्तावदविधेया अपि क्रमवच्चोदनालक्षणाः श्येनादय इति. तदयुक्तं, दृष्टान्तासिद्धेः. न हि नः क्रमो न विधीयते. यत्रैव हि विधेरन्यतः पुरुषो न प्रवर्तते तद्विधेयम्. अप्रवृत्तप्रवर्तकत्वाद्विधेः. न च फलादन्यत्र पुरुषो रागादिना प्रवर्तते. न ह्यस्य क्रमानुष्ठाने रागादयः प्रवर्तकाः. विधिरेव तु निश्शेषशेषशेषिविषये प्रयोगे एकं कर्तारं आयोजयन्नानाक्षिप्तानुपूर्व्यविशेषपरिग्रह आत्मानं  
लभत इति षोढाविभक्तपाञ्चमिकप्रमाणसहायस्तं तं आनुपूर्व्यविशेषं शास्त्रार्थतया नियच्छति । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५३२\] यविभागः य (ङा)   
\[५३३\] हिंसा वि   
\[५३४\] ते (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 किं इदानीं प्रयोगविधिप्रमाणक एव क्रमः. नन्वसौ युगपदुपसंहरति. तत्र च क्रमविरोधः. न. क्रमानुगुणयौगपद्यपरिग्रहात्. न खल्वीश्वरोऽपि साङ्गं प्रधानं एकत्र क्षण उपसंहर्तुं क्षमः. अत एकोपक्रमावसानत्वं एव शेषशेषिणां प्रयोगविधिप्रमाणकं नैकक्षणभावित्वम्. अवधृतस्वरूपाणां प्रयोगो रच्यते. सक्रमकाश्च पदार्था अवधृता इति\[५३५\]तद्विरोधिन्येव यौगपद्यकल्पना. यत्तु असति विनियोगे नाङ्गत्वं इति. तन्न. तार्तीयैरेव श्रुत्यादिभिः किञ्चिद्विलक्षणर्विनियोगात्. अपि च अविनियुक्तं अपि पश्वेकत्वं अङ्गं इच्छतां किं अपराद्धं क्रमेण, यदसावनङ्गम्  
इत्याश्रितम्. औपादानिकं तस्याङ्गत्वं इति चेत्, यदि नियोगाक्षेप उपादानं, नासाविह दण्डवारितः. अत्रापि हि क्रमं प्रति विध्याक्षेपो वर्णित एव. अभिधेया संख्या सोपादानतः शेषो भवतीति युक्तम्. न त्वेवं क्रम इति चेत्, किं अत्राभिधानेन.{१,१७१}यदेव किञ्चित्कथञ्चिदवगतं तदेव विध्यनन्यथासिद्ध्या तेनाक्षिप्यते. विरोधपरिहारश्चोक्तः.\[५३६\]अपि च वषट्कर्तुः प्रथमभक्षः इत्यादावनन्यपराभिधानावगतत्वाद्\[५३७\]विधेर्नाविधेयता सिध्यति. तत्रैव हि विधीयते नान्यत्रेति चेत्. तदर्धजरतीयम्. यत्तु कर्तव्यता\[५३८\]बुद्धिविषयो नेति. तन्न. वेदं कृत्वा वेदिं कुर्यादिति सक्रमपदार्थकर्तव्यतावगमात्.  
निष्कृष्यकर्तव्यता नावसीयत इति चेत्पदार्था वा किं तद्रहिताः कर्तव्यताधिया\[५३९\]गोचरीक्रियन्ते यद्विधेयतयेप्यन्ते. सर्वथा नः सक्रमकपदार्थविषयैवानुष्ठानसंवित्. पदार्थावच्छेदादेवारुणादिवन्नाकारकत्वम्. यत्त्वेकैकपदार्थावच्छेदकतया नावगम्यत इति.\[५४०\]नैतावता अकारकत्वं शक्यते वक्तुम्. स्वभावो ह्ययं क्रमस्य यन्नानाश्रयत्वं द्वित्वादिवत्. न हि द्वित्वादयः संख्या एकैकत्र न समवयन्तीति नावच्छेदिका भवन्ति. अकारकं वा. अतः सिद्धं तावत्क्रमो विधीयत इति. एवं च न तन्निदर्शनेनाविधेयानां एव चोदनालक्षणत्वं श्येनादीनाम्. अपि च यदि श्येनादयो न विधीयन्ते, किं अन्यद्  
विधेयं इति न विद्मः. नन्वङ्गानि विधीयन्त इत्युक्तम्. रागादिभिस्तेषु नराणां अप्रवृत्तिविषयवात्. किं पुनस्तेषु रागादयो न प्रवर्तकाः. अप्रीत्यात्मकत्वादिति चेत्. समानं इदं साधनेषु. तान्यपि बह्वायाससाध्यानि दुःखात्मकान्येवेति न नरं रञ्जयन्तितराम्. यदि तु प्रीतिसाधनत्वात्तेषु रागादयः प्रवर्तका इत्युच्यन्ते, अङ्गेष्वपि प्रसङ्गः. अननुगृहीतस्य साधनत्वानुपपत्तेः. अङ्गजन्यत्वाच्चानुग्रहस्य. एवं चाङ्गप्रधानद्वयस्याविधेयत्वादविषयो विधिरापद्यते. अपि च विधिविषयाः श्येनादयो न विधीयन्त इति दुरधिगमम्. विधिविषयं एव विधेयविदो विधेयं मन्यन्ते. अविधेयस्य  
विधिविषयभावानुपपत्तेः. नन्वेतावदेव\[५४१\]विधिविषयत्वं यत्तत्र विधिरवगम्यते. न पुनस्तस्य\[५४२\]कर्तव्यता. यथाहुः कर्तव्यताविषयो हि नियोगो न तत्कर्तव्यतां आहेति. का पुनः कर्तव्यता. यागादयः. एषैव हि नियोगस्य कर्तव्यता यद्यागानुष्ठानम्. तत्प्रकाराश्चेतिकर्तव्यताः प्रयाजादयः. यद्येवं केन रूपेण यागादिषु विधिरवगम्यते. यदि यागं कुर्यादिति, नन्वियं एवासौ कर्तव्यतेति कथं न{१,१७२} यागादीनां कर्तव्यतां आहेत्युच्यते. नन्वात्मन्येव प्रवर्तयतीत्युक्तम्. सत्यम्. न तु यागातिरेकि किञ्चित्कार्यं कार्यतयावगम्यते इति विधिविवरणे वक्ष्यामः. अतो विधेयाः  
श्येनादयः प्रियम्, अस्य भ्रातृव्यवधस्य साधनानीति नानर्थतया प्रत्युदाहरणं अर्हन्तीति. यदपि तेष्वेव हिंसाशब्दो मुख्य इत्युक्तं, तदयुक्तम्. अभिचारपर्यायो हि हिंसाशब्दः. सा च हिंसा फलं श्येनस्य अभिचरन्यजेतेति हि श्रूयते. न तु श्येनादय एवाभिचाराः. खादकादिषु घातकादिपदप्रयोगो गौणः. न चेह गौणहिंसापदाश्रयणे किञ्चित्कारणम्. श्येनशब्दे\[५४३\]तु फललक्षणाकारणं वक्ष्यामः. तस्मात्सूक्तं अविधेये श्येनादौ न किञ्चिद्विधेयं इति । । २०६
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५३५\] तदविरो (कःआ)   
\[५३६\] अत्रापि (ङा)   
\[५३७\] त्वाद्नावि   
\[५३८\] तावि   
\[५३९\] यो (का)   
\[५४०\] ति तन्न नै (ङा)   
\[५४१\] वाद्वयस्य विधिविषयत्वात्यत्(का)   
\[५४२\] स्य कर्तव्यताविषयो (ङा)   
\[५४३\] ब्देन तु (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावदुपपत्तितः श्येनादीनां विधेयत्वं उक्तम्. इदानीं एतत्परित्यागे सिद्धान्तहानिरपीत्याह सर्वत्रेति हान्तेन. जानात्येवासौ मयैतत्कर्तव्यं इति, उपायं तु न वेदेत्यादौ सर्वत्र भाष्यकारानुसारेणैवांशद्वयगामी विधिरवगम्यते. तदिह श्येनाद्यविधेयपक्षे बाध्यत इति. अयं चापरः श्येनादीनां अविधेयत्वे दोष इत्याह ये चेति स्युरन्तेन. ननु\[५४४\]यथा ज्योतिष्टोमादयो न विधीयन्ते एवं न निषिध्यन्ते तेऽपीति.\[५४५\]कस्माद्धर्मता न भवत्यत आह हिंसेति. यद्यपि ज्योतिष्टोमादयो न स्वरूपेण हिंसा, तथाप्यग्नीषोमीयादिपशुहिंसा तेषां साधनम्. सा  
चांशद्वयगामिन्यपि निषिद्धेत्युक्तम्. अतो निषिद्धाङ्गत्वेन प्रत्यवायहेतुत्वादधर्मता ज्योतिष्टोमादीनां इति. अपि चांशद्वयाविधाने तदुत्खातिरेवेत्याह न चेति. विधेरयं महिमा यत्स्वभावसाध्यो यागः फलाङ्गः, तथा वक्ष्यति जैमिनिः कर्माण्यपि फलार्थत्वात्(३.१.४) इति. तथेतिकर्तव्यतापि यत्फलसाधनाङ्गं असावपि विधिमहिम्नैव. सा विहिता सती पुरुषार्थात्मकसाध्यसम्बन्धमीहमाना फलवत्क्रत्वङ्गभावं अनुभवतीति फलवत्सन्निधावफलं तदङ्गं इति{१,१७३}वक्ष्यते. अविधीयमानस्य यागस्याग्नेयादेः प्रधानस्याङ्गस्य वा प्रयाजादेर्यथाक्रमं न फलाङ्गता तत्साधनाङ्गता वापि सिध्यतीति । । २०८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५४४\] नु ये ज्यो   
\[५४५\] त (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 स्यादेतत् साधनत्वेन विहिता अपि न साध्यतया विधीयन्त इत्यविधेया इत्युच्यन्ते. अत एवाह नैव श्येनादयः कर्तव्या विज्ञायन्ते इति. नैव साध्यतया विधीयन्त इति यावदित्यत आह साधनत्वेनेति. विधानं ह्यनर्थत्वपरिपन्थि तद्यथातथा वा विहितस्य न सम्भवति. अतः किं अवान्तरभेदाश्रयणेनेति. अन्वारुह्य चेदं अस्माभिरुच्यते. न तु साध्यतया विधानं सम्भवति, स्वयं एव साध्ये पुरुषाणां प्रवृत्तेः. तदेतदाह
साध्यत्वेनेति. सर्वं यागदानजपोपवासादीष्टसाधनतयैव विधीयत इति भावः । । २०९ । ।

अतो न श्येनादिनिवृत्तिरर्थशब्दस्य प्रयोजनं इत्यन्यथा वर्णनीयं इत्याह तेनेति. प्रयोजनवर्णनां प्रतिज्ञाय तदुपोद्धातं एव तावद्भाष्यकाराभिप्रायं आह प्रवृत्तौ वेति. प्रवर्तिका निवर्तिका चोभय्य्\[५४६\]अपि चोदनेति भाष्यकारस्य हृदये लक्षणं व्यवस्थितं चोदनायाः. अतो निषेधचोदनालक्षणानां धर्मत्वं निवर्तयितुं अर्थशब्द इत्यभिप्राय इति. कथं तर्हि प्रवर्तकं वाक्यं चोदनेति भाष्यं अत आह प्रवर्तक इति. प्रवर्तकग्रहणं प्रदर्शनार्थं इत्यर्थ इति । । २११ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५४६\] यं अपि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 उदाहरणार्थत्वे कारणं आह तात्पर्ये हीति. पूर्वापरसङ्गतो हि ग्रन्थो व्याख्येयः. यद्यपि प्रवर्तकैकपर एव पूर्वग्रन्थो भवेत्, अर्थशब्दस्येयं{१,१७४}व्याख्या चोदनालक्षणानर्थनिवृत्त्यर्थोऽर्थशब्द इत्येवमात्मिका नोपपद्यते. अनर्थानां\[५४७\]प्रवर्तकवाक्यलक्षित नामचोदनालक्षणत्वापत्तेरिति भावः. अर्थशब्दसहितस्य\[५४८\]वा चोदनापदस्यार्थो व्याख्यातः.\[५४९\]अर्थो हि प्रवर्तकवाक्यलक्षण एवेत्यभिप्रायेणाह अर्थग्रहणेति । । २१२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५४७\] नां अप्र   
\[५४८\] ब्दस्याहि   
\[५४९\] ख्येयः अ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अथवा धर्मप्रमाणं अत्र सूत्रकारेण सूत्रितं धर्मस्य प्रवर्तकं एव वाक्यं प्रमाणं इति. तच्चोदनालक्षणं एव भाष्यकारेण वर्णितं इत्याह
धर्मेति. यदा चोभय्यपि चोदनेति स्थितं तदा विधिचोदनाभ्यस्तावद्विधेयानां ज्योतिष्टोमादीनां अर्थत्वेनावधारणं भवति. निषेधचोदनाभ्यश्च निषेध्यानां ब्रह्महत्यादीनां अनर्थत्वेन निर्णयः. उभयोरुभाभ्यां अर्थानर्थत्वे लक्षिते इति यावत्. तदेतदाह एवं सतीति. येन च विधिप्रमाणकं अर्थत्वं, तेन तल्लक्षितानां ज्योतिष्टोमादीनां अत्रार्थग्रहणेन धर्मत्वं उक्तं इत्याह
तेनेति । । २१४ । ।

 विधेयार्थधर्मत्वे चोक्ते विपरीतानां अधर्मत्वं अर्थसिद्धत्वान्न सूत्रकारेण सूत्रितं इत्याह निषेध्यानां इति. एवं उद्ग्रन्थं एव भाष्यकाराभिप्रायं उक्त्वा तदनुसारेणोभयं इत्यादि भाष्यं योजयति तस्मादिति. यस्मादेवं भाष्यकाराभिप्रायः, तस्मादुभयं इहेत्यादिग्रन्थे विधेयप्रतिषेध्ययोर्यथाक्रमं यागादिब्रह्महत्यादिवर्गयोर्निदर्शनं कार्यं इत्यर्थः. यदि ब्रह्महत्यादिवर्गस्यानर्थतया निदर्शनं कथं तर्हि श्येनाद्युपन्यासः. ते हि विधेयाः. तत एव चेष्टसाधनाः. महत्खल्विदं इष्टं यः शत्रुवधः. न हि तादृशी{१,१७५}स्वर्गेऽपि  
नराणां तृप्तिः सम्भवति यादृशी शश्रुवधे. अतः कथं तेऽनर्थतयोदाह्रियन्ते, अत आह श्येनादीनां इति. अयं अभिप्रायः यथावगतं आयुष्मतां न स्वरूपेण श्येनादयोऽनर्था इति. भाष्यकारेणापि न तत्स्वरूपं अनर्थतयोदाहृतम्. किन्तु यत्तेषां फलं हिंसात्मकं आयुर्भाग्यविच्छेदः, सोऽपि विहितो निषिद्धश्च. स्वयं विहितत्वादर्थात्मकोऽप्यनर्थानुबन्धीति तदिदं अनर्थत्वं श्येन उपचरितं, कारणे कार्योपचारात्. श्येनशब्द एव वा तत्फल उपचरितः कार्ये कारणोपचारादिति भावः. किं पुनरुपचाराश्रयणे कारणं अत आह प्रतिषिद्धेति. भाष्यकारानुसारेणैवेदम्  
उपचाराश्रयणम्. एवं हि भाष्यकारो वदति प्रतिषिद्धा हि सेति. न हि श्येनादिस्वरूपाभिप्रायं प्रतिषिद्धा हीतीदं उपपद्यते. ततस्तत्फलाभिप्राय एव श्येनाद्युपन्यास इति भाष्यकृता स्फुटीकृतं इति । । २१७ । ।

 इदं चापरं लिङ्गदर्शनं इत्याह हिंसा हीति. कथं पुनरसावनर्थः इत्युक्त्वा यदुक्तं हिंसा हि सेति, ततोऽवगम्यते न श्येनादिस्वरूपमात्रं अनर्थतया विवक्षितं इति. वर्णितं इदं आक्षेपकाले न स्वरूपेण श्येनो हिंसेति. अतो हिंसा हीत्यत्र भाष्यकारेणैतत्स्फुटीकृतम्. तथा श्येनेनाभिचरन्यजेतेति हि समामनन्ति नाभिचरितव्यं इत्यन्ते वक्ष्यते. अत्राप्यभिचारस्यैव श्येनफलस्य निषेधं दर्शयन्ननर्थतां स्फुटीकरिष्यतीति. श्येनादिस्वरूपाभिप्राये तु ग्रन्थे सर्वोऽयं उत्तरग्रन्थे न सङ्गच्छत इत्याह श्येनादीनां इति । । २१८ । ।

 तत्र प्रतिषिद्धा हीत्येतत्तावदनुपपन्नं इत्याह
विहितत्वादिति. विहिता हिंसासाधनतया श्येनादयः. न तेषु प्रतिषेधोऽवकाशं{१,१७६}लभत इत्याक्षेपे वर्णितं एवैतत्प्रदर्शनार्थं उक्तम्. अन्येऽप्याक्षेपोक्ता एवानुपपत्तिप्रकारा अनुसन्धेया इति. एवं तावद्विधिनिषेधात्मिका चोदनेत्याश्रित्योभयं इत्यादिग्रन्थो व्याख्यातः. इदानीं प्रवर्तिका चोदनेत्यत्रापि पक्षे शक्यत एव भाष्यं व्याख्यातुं इत्याह यदेति. उभयं विधायिकया चोदनया लक्ष्यते साध्यं साधनं चेत्यर्थः. कथं पुनः साध्यसाधनात्मकं उभयं चोदनया लक्ष्यते.  
न हि साध्यं विधीयते, स्वयं एव हि तत्र पुरुषाः प्रवर्तन्ते, अत आह
साध्येति उभयोरन्तेन. अयं अभिप्रायः सत्यम्. साध्यसाधनाङ्गगोचरं एव विधेः प्रवर्तनम्. तथापि विधिप्रमाणकं एव स्वर्गयागादीनां साध्यसाधनसम्बन्ध इति औत्पत्तिकसूत्रे (१.१.५) वक्ष्यते. यथा यागादीनां साधनभावश्चोदनालक्षणः, एवं स्वर्गादीनां यागादिसाध्यत्वावगतिरपीति तेन रूपेण तेऽपि चोदनालक्षणा भवन्त्येव, यद्यपि तेषु स्वयं प्रवृत्तः पुरुषो न चोदनया प्रवर्त्यत इति. यदि साध्यसाधनाभिप्रायं उभयत्वं, तर्हि अर्थोऽनर्थ इति केन सम्बध्यते, अत आह द्विविधं इति. अयं अर्थः फलसाधनात्मकम्  
उभयं चोदनालक्षणं इत्युक्तम्. तत्रेदं उच्यते फलं अर्थानर्थात्मकत्वेन द्विविधं क्रतूनां इति । । २२० । ।

 फलद्वैविध्ये कारणं आह स्वर्गादीति हिंसाद्यन्तेन. तत्रोभयात्मके फले स्वर्गादिफलं तावत्ज्योतिष्टोमादीनां अनतिक्रान्तप्रतिषेधेनैवावाप्यते. तन्न निषिद्धं इति यावत्. श्येनादिफलं तु हिंसाद्यतिक्रान्तप्रतिषेधेनावाप्यते. अतस्तत्सदसद्भावकारितः फलार्थानर्थविवेकः. अस्मिंश्च व्याख्याने कोऽर्थः इत्यादि भाष्यं एवं व्याख्येयं अर्थात्मकफलस्यापि यत्साधनं सोऽप्यर्थ इति. अन्तर्णीयैतत्प्रदर्शितं कोऽर्थः यो निःश्रेयसाय ज्योतिष्टोमादिरिति. एतदुक्तं भवति अर्थात्मकफलस्य साधनस्य ज्योतिष्टोमादेर्धर्मत्वं वक्तुं अर्थपदं  
प्रयुक्तं इति. तदुक्तं 

{१,१७७} तस्यापि साधनं यत्तदर्थ एवाभिधीयते ।

 वक्तुं तस्यैव धर्मत्वं उक्तं अर्थविशेषणं । ।

इति. कोऽनर्थ इति तु श्येनादिफलपरो लक्षणया श्येनादिपदप्रयोगः, तस्य चार्थादधर्मत्वं उक्तं इति वेदितव्यं इति. ननु श्येनादिविधिसामर्थ्यादेव श्येनादिफलं आसाद्यमानं कथं प्रतिषेधातिक्रमेणावाप्यत इत्युच्यते, अत आह
शास्त्रान्तरेति. अयं अभिप्रायः सत्यं श्येनचोदनालक्षणं तत्फलं, तदुद्दिश्य तद्विधानात्. क्वचित्किञ्चिद्विधीयत इति विधेः स्वरूपं, तत्र विधेयं इवोद्देश्यं अपि विधिर्विगाहत एव. यत्तु न हिंस्यादिति शास्त्रान्तरं, तन्निरीक्षणेन श्येनादिफलस्य हिंसायाः प्रतिषिद्धत्वं अवगम्यत इति । । २२१ । ।

 ननु विधिस्पृष्टे प्रतिषेधोऽनवकाशः. सत्यपि वा प्रतिषेधे नैवंविधस्यानर्थत्वं इत्युक्तम्. तद्यदि चोदनालक्षणा हिंसा, कथं निषिद्धत्वादनर्थः. चोदनालक्षणत्वेऽप्यविधेयत्वं इति तु भवद्भिरेव निराकृतम्. अत एव क्रमो विधेय इत्याश्रितम्, अत आह फलांश इति वक्ष्यतेऽन्तेन. अयं अभिप्रायः उक्तं इदं अस्माभिः किञ्चिद्विधातुं फलं उद्दिश्यते इत्येतावती चोदनालक्षणता. न तु फलं एव विधीयते, भावनायाः फलांशे प्रत्ययाविधायकत्वस्य वक्ष्यमाणत्वात्. वक्ष्यति हि जानात्येवासौ मयैतत्कर्तव्यं इति उपायं तु न वेदेति. अतः  
स्वयं एव कर्तव्येषु पुरुषाणां प्रवृत्तेर्न तद्विषयप्रवृत्तिज्ञापनं विधेः फलम्. साधनोपाययोस्त्वप्रवृत्तः पुरुषः प्रवर्त्यत इति तयोर्विधेयत्वम्. क्रमे तु न तावत्किञ्चिद्विधीयते. सोऽपि चेन्न विधीयेत, कथं चोदनालक्षणो भविष्यति. जैमिनेरप्येतदेवाभिमतं इत्याह जैमिनिरिति. लिप्सया प्रवृत्तिं लक्षयति, तया प्रवृत्तेः. अर्थशब्दः प्रयोजनवाची फले प्रवृत्तिः प्रयोजनलक्षणा न वैधीति दर्शितं भवतीति । । २२२ । ।

{१,१७८} यतश्चायं सूत्रभाष्यानुगतः सिद्धान्तः यत्फलं न विधीयत इति, तेन कारणेन न हिंस्यादिति प्रतिषेधः श्येनफलोपनिपातिन्यां हिंसायां सामान्यतोऽवतरन्विधिना न निवारित इति तस्यानर्थतां आपादयतीत्यभिप्रायेणाह
तेनेति । । २२३ । ।

 एवं च निषेधेन श्येनफलस्यानर्थप्राप्तिहेतुत्वे बोध्यमानेऽपि न श्येनः स्वरूपेणानर्थः, तत्फलं एव तु हिंसानर्थ इत्याह अनर्थेति । । २२४
| |

 अत्रापरं परिचोदनाभाष्यं कथं पुनरित्यादि. तस्याभिप्रायं आह
परस्त्विति. अयं अभिप्रायः सोऽयं साधनफलयोर्विधेयाविधेयभेदो दर्शितस्तं अविद्वानुभयं इत्यादिभाष्ये श्येनादेश्चोदनालक्षणत्वाभिधानात्\[५५०\]फलस्यापि विधेयतां मन्वानः, अथवा त्र्यंशभावनाविधानेन फले जातविधेयाभिमानः\[५५१\]श्येनफलस्यानर्थत्वं आक्षिप्तवान्. अयं च भाष्यार्थः कथं य कर्तव्यतयोपदिश्यते सोऽनर्थः. यद्यपि ग्रन्थात्कर्तव्यतोपदेशपर्यनुयोगोऽवगम्यते, तथाप्यपौरुषेये उपदेशपर्यनुयोगासम्भवादुपदिश्यमानस्य कथं अनर्थत्वं इत्येव पर्यनुयोगार्थः.  
अत एवोक्तं अनर्थत्वं आक्षिपदिति । । २२५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५५०\] णाभि (ङा)   
\[५५१\] नस्या (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र परिहारभाष्यं नैव श्येनादयः कर्तव्यतया विज्ञायन्ते इति. तच्छ्येनादिकर्तव्यतानिषेधपरं इवोपलभ्यते. तच्चायुक्तम्. श्येनादिविधानस्य पूर्वोक्तत्वात्. अतो भित्त्वा योजयति नैवेति. अस्य श्येनफलस्य हिंसाया नैवेत्येतावतैव विधेयत्वं निराकार्यं इत्यर्थः. किं तर्हि विधेयम्{१,१७९}इति तूपस्कृत्योत्तरग्रन्थयोजनेत्याह किं इति. श्येनादयो यागाः कर्तव्याः, न तत्फलं हिंसेति । । २२६ । ।

 अत्र च नैवेति भिन्ने कथं पुनरनर्थ इत्यस्य प्रश्नस्यापाकरणेऽनुषक्तकर्तव्यतापदे फलस्य कर्तव्यतायां प्रतिषिध्यमानायां साध्यताप्रतिषेधभ्रमं अपनेतुं आह प्रश्नापाकरण इत्यर्थेन्तेन. नात्र फलस्य साध्यता प्रतिषिध्यते, तन्निषेधे श्येनभावनापरिसमाप्तेः. किन्तु विधेयतैव फलस्य प्रतिषिध्यत इति. अनुपयुक्ते च पूर्वोत्तरपक्षयोः स्थापनबाधने साध्यत्वस्येत्याह द्वयेऽपीति. यदि कथं पुनरिति पूर्वपक्षवादिना साध्यत्वानुपपत्तिरुक्ता भवेत्, एवं उत्तरवादी नैवेति तन्निराकुर्यात्. न तु साध्यत्वस्य पूर्वपक्षे कश्चिदुपयोगः. न च तन्निरासस्य सिद्धान्त\[५५२\]इति । । २२७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५५२\] न्तहानिरिति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्रोभयत्रानुपयोगतुल्यतां एव दर्शयति अनर्थस्यापीति. न तावत्पूर्वपक्षवादिनः साध्यताप्रतिपादनं उपयुक्तम्. अर्थत्वं हि तस्यापादनीयम्. अतो यदेव तदनुगुणं तदेव वक्तव्यम्. न च साध्यतामात्रानुबन्ध्यर्थत्वम्, अनर्थस्याप्यविधेयस्य सुरापानादेः साध्यतावगमात्. न च साध्यतानिराकरणं सिद्धान्त उपयुज्यते. अर्थत्वं हि तस्य फलस्य निराकरणीयम्. तदनुगुणं च विधेयतानिराकरणं एव सिद्धान्तिना कार्यम्. किं साध्यतानिराकरणेन, असाध्यस्यापि विधेयस्य गोदोहनादेरर्थत्वादिति । । २२८ । ।

 यच्चेदं श्येनादिफलाभिप्रायं अविधेयत्वं न स्वरूपाभिप्रायं इत्यस्माभिरुच्यते, तद्भाष्यकारेण स्फुटीकृतं इत्याह शतुरिति. यो हि हिंसितुं इच्छेत्तस्यायं अभ्युपाय इति हि तेषां उपदेशः. श्येनेनाभिचरन्यजेतेति{१,१८०}हि समामनन्ति नाभिचरितव्यं इति वदन्भाष्यकारो लक्षेणे शतुरुत्पत्तिं दर्शयति, यो हि हिंसितुं इच्छेदित्यभिचारप्रवृत्तपुरुषानुवादात्. तच्चेदं अभिचरन्नाभिचरितव्यं इति व्यक्तीकृतम्. लक्षणं च यद्वृत्तयुक्तं सिद्धवदेवावगम्यते न विधेयतया. अतो न तावद्धिंसा विधीयते. तेषां उपदेशः इति च स्पष्टं एव श्येनादीनां विधानं उक्तम्. अन्यथा अविधेयस्योपदेशानुपपत्तेः,  
विध्युपदेशशब्दयोः पर्यायत्वादिति भावः. श्येनादय इत्यादिशब्दस्य प्रयोजनं आह विधित्वं इति. साधनानि तावद्विधीयन्ते. इतिकर्तव्यतापि हिंसात्मिका दैक्षपश्वादि(?का ।गा) विधीयते.\[५५३\]एतेन फलांशस्थैव हिंसा न विधीयत इति दर्शितं भवति. विधित्वं विधिशक्तिरित्यर्थः । । २३० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५५३\] न्ते   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यतोऽङ्गहिंसा विहितैव, अतः फलांशस्थैवावैदिकी हिंसा न हिंस्यादिति निषिध्यते. अतश्चानर्थ इत्यभिप्रायेणाह
तस्मादिति.\[५५४\]सर्वस्वारफलस्येदानीं का वार्ता. मरणं तस्य फलं, न हिंसा. तच्\[५५५\]चानिषिद्धं इति चेद्\[५५६\]न. असति भाग्यच्छेदे तदनुपपत्तेः. अतः फलांशोपनिपातिनीसर्वस्वारहिंसानर्थो भवेत्. उच्यते पूर्वापरीभूते हि यज्ञे तार्तीयसवनीयार्भवस्तोत्रकाले सर्वस्वदक्षिणापरिवृतो विपद्यते दीक्षितः. अतो विधिकोष्ठप्रविष्टैवासौ हिंसा. अन्यत्र तीर्थेभ्यः इति च तीर्थबहिर्भूतैव हिंसा निषिद्धा. इयं तु तीर्थमध्यगता  
विधिस्पृष्टैवेति नानर्थः. श्येनफलं तु चिरातिपन्ने श्येने तज्जन्यापूर्वविच्छिन्नभाग्येषु शत्रुषु विपद्यमानेषु जायते. अतस्तीर्थबहिर्भावादर्थो न भवति. तेन क्रतुबहिर्भूता फलांशहिंसावैदिकी निषिध्यते. नान्तःक्रत्विति विवेकः इति. किं पुनः कारणं साधनोपायभूता न निषिध्यते. सामान्येन न हिंस्यादिति शास्त्रं प्रवृत्तम्. अतोऽङ्गसाधनहिंसयोरपि प्रतिषेधो भवेत्, अत आह अंशद्वय इति. साधनोपायांशद्वयगामिनी{१,१८१}हिंसा प्रतिषिध्यते इति ब्रुवाणस्य अविशेषेण यच्छास्त्रं तत्सन्दिग्धं अन्याय्यत्वाद्विकल्पस्याराद्  
विशेषशिष्टं स्यात्(१०.८.१६) इति सूत्रं उत्तरम्. शिरोवदिति च सूत्रान्तरैकदेशः. अत्र ह्युभयत्रापि सामान्यशास्त्रस्य विशेषशास्त्रेण बाधो दर्शितः. पूर्वत्र तावद्यथा. ज्योतिष्टोमे श्रूयते वर्त्मनि जुहोतीति. अस्ति चानारभ्यविधिः यदाहवनीये जुह्वतीति.\[५५७\]अत्र संशयः किं ज्यौतिष्टौमिके होमे वर्त्माहवनीययोर्विकल्पः, उत बाध्यबाधकभाव इति. तत्र विकल्प इति प्राप्तम्. तथा हि न तावदेकार्थयोः समुच्चयः सम्भवति. न च पाक्षिकानुग्रहसम्भवे आत्यन्तिको बाधः. आहवनीयो हि सामान्यशास्त्रेण वर्त्महोमं अप्यास्कन्दतीति न तस्यात्यन्तबाधो न्याय्यः. अतो विकल्प इति प्राप्ते उक्तं यदेतद्  
अविशेषेणाहवनीयशास्त्रं तदाराद्विशेषशिष्टं स्यादिति. दूरे विशेषशिष्टस्येत्यर्थः. विशेषशिष्टं वर्त्महोमं नास्कन्दतीति यावत्. कुतः. अन्याय्यत्वाद्विकल्पस्य. कथं अन्याय्यता. लक्षणया हि सामान्यशास्त्रं विशेषशास्त्रेषु प्रवर्तते. तत्तेषु सन्दिग्धं अयं वा विशेषोऽस्य विषय इति, विशेषशास्त्रं तु निश्चितविषयम्. अतो वैषम्यान्न विकल्पः. अत एव सामान्यवचनः शब्दो दुर्बलः इति वक्ष्यति. तस्मात्सिद्धं आहवनीयो बाध्यत इति. तथा क्वचित्पुरुषशीर्षम्  
उपदधातीति विशेषवचनसामर्थ्यात्शवशरीर\[५५८\]स्पर्शनं स्मृतिप्रतिषिद्धं अपि क्रियत एव, सामान्यनिषेधदौर्बल्यादिति शिरोवदित्युक्तं इति. इदं त्विह वाच्यम्.\[५५९\]केयं साधनांशगामिनी हिंसेति. यदि श्येनादयः न, तेषां अहिंसात्वेनोक्तत्वात्. सत्यम्. प्रधानपशुहिंसैव तत्रोदाहरणम्. यथा वायव्यं श्वेतं आलभेतेति. इदं च श्येनोदाहरणं असत्सु भार्यापहारादिमन्युहेतुषु अनर्थतया दर्शयितव्यम्. आततायिवधे दोषाभावस्मरणात्. षट्स्वभिचरन्न पतेदिति बौधायनाः पठन्ति. अन्यत्राप्युक्तं 

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[५५४\] {सर्वस्वारो नाम मरणकामकर्तव्यो यागविशेषः (१०.२.२३).}   
\[५५५\] च्चापि नि   
\[५५६\] त्तन्न. (ङा)   
\[५५७\] होती (का)   
\[५५८\] शिर   
\[५५९\] वक्तव्यं (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नाततायिवधे दोषो हन्तुर्भवति कश्चन ।

 प्रकाशं वाप्रकाशं वा मन्युस्तं मन्युं ऋच्छति । ।

{१,१८२}इति. नन्वसत्यपि निषेधे किमंशद्वयगामिनी हिंसानर्थो न भवतीत्यत आह
निषेधेनेति । । २३२ । ।

 अत्र कारणं आह प्रत्यक्षादेरिति. नानार्थत्वे प्रत्यक्षादीनि क्रमन्ते. न चाप्रमाणकोऽर्थः कल्पयितुं शक्यत इति. प्रत्यक्षाद्यशक्तिं एव दर्शयति न हीति. न हि त्रिवृत्पानविरेकयोरिव साध्यसाधनभावो हिंसाप्रत्यवाययोः प्रत्यक्षः, तदानीं प्रत्यवायादर्शनादिति । । २३३ । ।

 नन्वसत्यपि दोषदर्शने बाह्यहिंसानां अनर्थत्वदर्शनाच्चोदितास्वपि विचिकित्सा जायत एव, अत आह बाह्येऽपीति. अयं अभिप्रायः नात्र विचिकित्सायां किञ्चित्कारणम्. शास्त्रादेव बाह्येऽपि विचिकित्सा. अङ्गहिंसापि शास्त्रविहितैवेति निर्विचिकित्सं अनुष्ठातव्येति. ननु प्रत्यक्षं एव हिंस्यमानस्य दुःखितत्वं उपलभ्यते. अतः कर्तुरपि ततो दुःखित्वं अनुमास्यामहे. क्रियानुरूपं हि कर्तॄणां फलं इति महाजनप्रसिद्धम्. यथा चाहुः 

 तथा च नारीष्वपि सिद्धं एतत्करोति यो यल्लभतेऽप्यसौ तत् ।

 यत्कर्मबीजं वपते मनुष्यस्तस्यानुरूपाणि फलानि भुङ्क्ते । ।

इति. अतः क्रियानुरूप्येणैव हिंसानर्थकरीत्यनुमास्यते, अत आह
हिंस्यमानस्येति स्यादन्तेन. अयं अभिप्रायः यदेतद्हिंस्यमानस्य दुःखित्वदर्शनं, तेन कर्तुः दुःखित्वानुमानं अयुक्तम्. व्याप्तलिङ्गदर्शनाभावात्. न हि हिंस्यमानस्य दुःखिता कर्तुर्भविष्यता दुःखेन व्याप्तावगतेति. प्रत्यक्षदर्शनानुसारेण तु विपर्यय एव तावदनुमातुं शक्यते, तदानीं हि कर्तुः{१,१८३}स्फुटं सुखं एवोपलभ्यते. अतः कालान्तरेऽपि हिंसा सुखकरी, हिंसात्वादद्यवदिति शक्यते प्रयोगो वक्तुं इत्यभिप्रायेणाह
तदानीं इति । । २३४ । ।

 अत्र कश्चिदनुमानकुशल आह क्रियाविशेषाः खलु विषयानुरूपफलदायिनो दृष्टाः. यथा दानादयः शास्त्रोक्ताः. दानं हि सम्प्रदानापरनामानं विषयं सुखयतीति प्रत्यक्षं अवगतम्. तच्च कालान्तरे दातुः परां प्रीतिमाधास्यतीति शास्त्रादवगम्यते. हिंसापि च क्रियाविशेषः. अतो यादृगस्या विषये हिंस्ये कर्मणि फलं दुःखात्मकं, तादृगेव\[५६०\]कर्तुरनुमीयत इति, तदेतदुपन्यस्यति
विषय इति । । २३५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५६०\] वक्तुर (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र दूषणं आह य एवं इति. एवंवादिनो हेतुरनैकान्तिकः. क्रियाविशेषाणां अपि गुर्वङ्गनागमनादीनां विषयानुरूपफलदायित्वाभावात्. दुःखफलत्वात्तेषाम्. विषये च गुर्वङ्गनादौ तदात्वे प्रीतिदर्शनात्. सुरापानस्यापि यदि पेया सुरैव विषयः, न तस्य दुःखं अदुःखं वेति विषयानुरूपफलदायित्वं एवं आदीनां असिद्धं इति विपक्षैरेभिर्व्यभिचारिता हेतोरिति । । २३६ । ।

विरुद्धश्चायं हेतुरित्याह विरुद्धेति. कथं विरुद्धता, अत आह यादृगिति. दृष्टान्तानुसारेण हि हेतुर्गमको भवति. दानं चात्र दृष्टान्तः. अतो यादृशं दाने फलं अवगतं, हिंसायां अपि तादृगेव फलं भवेदिति. तादृक्त्वं एव फलस्य दर्शयति विधिगम्येति. दाने हि विधिगम्यफलावाप्तिरवगता. तदिदं व्याप्तिबलेन हिंसायां अपि प्राप्नोतीति. विधिबलेन त्वर्थफलत्वं एव हिंसाया अवगम्यते. अतो नानर्थत्वं सिध्यतीति सिसाधयिषितानर्थफलत्वविपरीतार्थफलत्वसाधनाद्विरुद्धोऽयं हेतुरित्यभिप्रायेणाह{१,१८४} अदुःखेति. तथेति. विधिगम्यफलावाप्तौ सत्यां अगुःखात्मतेत्यर्थः.  
न हि दुःखात्मके फले विधिः प्रमाणं भवतीति । । २३७ । ।  
 एवं तावद्धेतुदोषावुक्तौ. इदानीं दृष्टान्तदोषं दर्शयति न चेति. विषयानुरूपफलदायिता ह्यत्र साध्यते. दाने च सम्प्रदानं विषयः. न च दानं दातरि तदनुरूपं फलं अभिनिष्पादयति, ततो विशिष्टतमस्य महतोऽभ्युदयस्य दातरि निष्पत्तेः. अल्पा हि प्रीतिर्गां गृहीतवतो भवति. दातुस्तु तां पात्रसात्कृतवतः सवत्सरोमसम्मितानि तानि वत्सराणि स्वर्गो भवतीति शास्त्रानुसारेणावगम्यते. क्वचित्तु समद्विगुणसाहस्रानन्तानि फलान्यब्राह्मणब्राह्मणश्रोत्रियवेदपारगेभ्यः इति साध्यहीनो दृष्टान्त इति. अपि चैकार्थेनैव साध्यपदेन पक्षसपक्षयोर्

व्याप्तिः कथ्यते. इह च दृष्टान्ते दाने सम्प्रदानं विषयशब्दस्यार्थः. हिंसने तु हिंस्यमानं कर्म. न चैतद्युक्तं इत्यभिप्रायेणाह सम्प्रदानं इति वैषम्यमन्तेन. यदि तु वैषम्यपरिहारार्थं पक्षेऽपि सम्प्रदानं एव विषयशब्दस्यार्थो भवेत्, ततः सिसाधयिषितानर्थविपरीतप्रतिज्ञानाद्विरुद्धः पक्षो भवेदित्याह सम्प्रदाने इति. विरुद्धतां एव स्फुटयति प्रीयत इति. अग्नीषोमदेवतासम्प्रदानको हि पशुयागः. तत्र चाग्नीषोमौ देवता\[५६१\]प्रीयते\[५६२\]इति विषयानुरूपफलप्रतिज्ञाने हिंसाकर्तुरपि प्रीतिकरी हिंसेति प्रतिज्ञातं  
भवेत्. एवञ् च नानर्थकरत्वं सिध्यति, प्रीतिफलस्यानर्थत्वासम्भवात्. अतो विरुद्धः पक्षो भवेदिति. किं पुनरिदं देवताधिकरणविपरीतविग्रहवत्त्वं इहाभिप्रेत्य देवता\[५६३\]प्रीयत\[५६४\]इत्युच्यते. यद्यपि अनिराकरणात्मकं सम्प्रदानं देवता स्यात्, तथापि नासौ प्रीयते.{१,१८५}श्रुतिसमवायित्वात्कर्मसु. अत आह इति स्थितं तवेति. सत्यं, नायं सिद्धान्तः. तव तु साङ्ख्यस्य स्थितं इदं\[५६५\]यद्देवता प्रीयत इति. अतस्ते पक्षो विरुद्ध इति । । २४० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५६१\] ते   
\[५६२\] ये   
\[५६३\] ताः   
\[५६४\] न्त (ङा)   
\[५६५\] इयं दे (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 पूर्वं तावदुभयत्र सम्प्रदाने विषयशब्दार्थे दोष उक्तः. कर्मवचनत्वे दोषं आह दृष्टान्त इति. यदि हि दाने कर्मैव विषयो भवेत्, ततस्तस्य दीयमानस्य गवादेर्न किञ्चित्फलं इति न तदनुरूपफलसाधनं युक्तं इत्यभिप्रायः. विरुद्धाव्यभिचारी चायं हेतुरित्याह जपहोमादीति. जपादयो हि क्रियाविशेषा न परेषां पीडानुग्रहयोर्वर्तन्ते. चोदितत्वमात्रेणैव\[५६६\] तु तेऽर्थतयावगताः. अतस्तद्दृष्टान्तेनैव चोदिता हिंसा अर्थ इति शक्यते साधयितुम्. अतो विरुद्धाव्यभिचारिता. न चात्र विषयानुरूपं एतत्फलं इति शक्यते वक्तुम्. विषये फलादर्शनात्. जपस्य यदि तावज्जप्यमानं विषयः,  
किं तस्य फलम्. अन्यस्य तु न कस्यचित्पीडानुग्रहौ दृश्येते. अत एवोक्तं परपीडादिवर्जनादिति. एवंविधं दृष्टान्तं आसाद्य चोदितत्वस्य हेतुत्वं सम्भवतीति विरुद्धाव्यभिचारी हेतुर्भवति. भवति च प्रयोगः दैक्षपशुहिंसा अर्थः, विहितत्वाज्जपादिवदिति । । २४१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५६६\] ण तु (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च विधिनिषेधप्रमाणकयोर्धर्माधर्मयोरनुमानोपन्यासोऽतिदूरं अपभ्रष्ट इत्याह विहितेति । । २४२ । ।

अपि च विषयानुरूपफलवादिना पीडानुग्रहनिबन्धनं धर्माधर्मत्वं आश्रितम्. एवञ् च जपे शीधुपाने चान्यतराभावादुभयानुग्रहता न स्यादित्याह अनुग्रहादिति । । २४३ । ।

{१,१८६} गुरुदारगामिनां\[५६७\]च परानुग्रहादेव महान्धर्मो भवेदित्याह क्रोशतेति. गुरुदाराभिगामिनो हि ससाध्वसस्य हृदयं शब्दायत इवेति क्रोशतेत्युक्तम्. यदि ब्रूयाद्गुर्वङ्गनागामिनो हि ब्राह्मणं इव घ्नतो हृदयक्रोशनं उपलभ्यते. हिंसा च विषयानुरूपफलदायितयानर्थ इति स्थितम्. अतोऽनर्थफलकर्मानुष्ठायिनां एव हृदयक्रोशनोपगम्यत\[५६८\]इति गुरुदाराभिगामिनोऽप्यधर्मोत्पत्तिरवगम्यत इति. तत्रेदं उत्तरं क्रोशता हृदयेनापीति. एवं हि मन्यते विषयानुरूपं चेत्कर्मणां फलम्, एवं सति क्रोशतापि हृदयेन गुर्वङ्गनागामी विषयस्याङ्गनाया महान्तं उपकारं जनयतीति धार्मिको भवेत्. हृदयक्रोशनादस्याधर्मोऽप्यनुमीयत इति चेद्, न तर्हि  
विषयानुरूपं (फलं) क्रियाणां इति व्याप्त्यसिद्धिः. अतश्चानैकान्तिको हेतुः. विरुद्धार्थहेतुद्वयसमावेशे\[५६९\]च धर्माधर्मत्वसंशयो भवेत्. अतो न पीडानुग्रहनिबन्धनं धर्माधर्मत्वं इति । । २४४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५६७\] राभिगा   
\[५६८\] शनादवग   
\[५६९\] शाच्च ध (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च अनुमानप्रधानस्यास्य वादिनोऽनपेक्षितनिषेधशास्त्रस्य हृदयक्रोशनेऽपि न कारणं उपलभामहे. अधर्मानुष्ठानबुद्ध्या हि तद्भवति. आनुमानिकधर्माधर्मवादिनश्च नाधर्मबुद्धौ किञ्चिन्निबन्धनं अस्ति. शास्त्रानुसारेण हि तन्निश्चयः. उच्छास्त्रं प्रवर्तमानस्याधर्मं आचरामीति हृत्कम्पो न जायते. इतरथा तु परोपकारित्वादस्य हृदयस्य प्रसाद एव जायत इत्याह अनुमानेति । । २४५ । ।

 ननु यदेव स्वस्मिन्परस्मिन्वानुष्ठीयमानं पीडां आवहति, स एवाधर्मः. अत एवात्महिंसाप्यधर्मः. तदिह यदपि परोपकारो दृश्यते, स्वस्य{१,१८७}तु हृदयक्रोशात्पीडोपलभ्यत इत्यधर्मत्वम्. एवञ् चाधर्मत्वे पीडोपपत्तिरित्यत आह पीडात इति. अनपेक्षितशास्त्रस्य प्रागधर्मज्ञानोत्पत्तिनिमित्ताभावात्किंकृता पीडेति वक्तव्यम्. अधर्मत्वबुद्धिकृतेति चेत्, तदेव किन्निमित्तम्. सैव पीडा अधर्मत्वे निमित्तं इति चेत्, तदिह पीडाधर्मत्वयोरेकतरस्यापि मूलान्तरासम्भवाद्दुरुत्तरं इतरेतराश्रयं अशास्त्रपरतन्त्रस्यापद्यत इति । । २४६ । ।

 अपि च\[५७०\]यदि सत्यपि परोपकारे कर्तुरुद्वेगदर्शनाद्गुर्वङ्गनागमनं अधर्मः, तर्हि यस्यातो म्लेच्छादेरुद्वेगो न जायते तस्याधर्मोत्पत्तिर्न स्यादित्याह एवमादाविति. शास्त्रज्ञस्यैव शास्त्रानुसार्युद्वेगो जायते. तदनभिज्ञस्य तदभावादप्रमाणकोऽधर्मयोग इति । । २४७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७०\] च स (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अतो विमुच्यानुग्रहपीडे तदभावं च धर्माधर्मज्ञानार्थिभिर्विधिनिषेधावेवानुसर्तव्यावित्युपसंहरति तस्मादिति. अयं अर्थः नानुग्रहो धर्मत्वे कारणं पीडा वा अधर्मत्वे, अनुग्रहाभावो वा पीडाभावमात्रं वा धर्माधर्मत्व इति । । २४८ । ।

 अत्र वदन्ति नानुमानेन हिंसादीनां अधर्मत्वं साध्यते. किन्तु शास्त्रानुसारेणैव. निषेधशास्त्रेण हिंसायाः प्रत्यवायशक्तिरवगता. सर्वा च{१,१८८}तीर्थातीर्थगता हिंसैव. अतः कथं हिंसा सती काचित्प्रत्यवायं न जनयिष्यति. न हि दैक्षपशुहिंसाविधानं वस्तुनः शक्तिं उत्सारयितुं उत्सहते विद्यमानद्रव्य\[५७१\]गुणादिशक्तिमात्रोपदेशित्वात्शास्त्राणाम्. नैषां शक्त्यावापोद्वापयोर्व्यापारः. अतस्तदेवेदं न हिंस्यादिति शास्त्रोपदर्शितप्रत्यवायहेतुत्वं दैक्षपशुहिंसाक(?र्मे ।र्मणी)ति\[५७२\]शास्त्रानुधावनेनैव हिंसादीनां अधर्मत्वं

कल्प्यत इति. तदेतदुपन्यस्यति क्वचिदिति त्रयेण. क्वचिद्बाह्यहिंसायां निषिद्धत्वात्प्रत्यवायहेतुत्वे हिंसायाः शक्तिर्बोधिता न विधानादपगच्छतीति सम्बन्ध इति । । २५१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७१\] व्यादि (का)   
\[५७२\] स्त्राधाव (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं उपन्यस्य निरस्यति एवं इति द्वयेन. एवंवादिनो हि न सुरां पिबेदिति निषेधशास्त्रात्सुरापानस्य प्रत्यवायशक्तिरवगतेति शूद्रोऽपि तां पिबन्प्रत्यवेयात्. तथा वैश्यस्तोमेन वैश्यस्य यजमानस्य विधिनाभ्युदयसिद्धिर्दर्शितेति वैश्यस्तोमशक्त्यनुसारेण विप्रराजन्ययोरपि तत्फलं भवेत्. न चैतदिष्यते. तथा कालभेदेन शक्तिभेदो दृष्टः. इष्ट्योर्दर्शपूर्णमासयोः पर्वणि शक्तेः पञ्चम्यां चाशक्तेः. अग्निहोत्रस्य सायंप्रातरनुष्ठितस्य फलसाधनत्वान्मध्याह्ने च तदभावात्. अतो यथाशास्त्रं एव शक्तिसद्भावोऽभ्युपेयत इति । । २५३ । ।

 तस्मात्शास्त्रानुसारेणैव कर्मणां फलशक्तिरास्थेयेत्युपसंहरति.
तस्मादिति । । २५४ । ।

 एवं साधनोपायांशद्वयातिरिक्तायां हिंसायां न हिंस्यादिति प्रतिषेधाज्{१,१८९}जातं प्रत्यवायहेतुत्वज्ञानं अन्यत्र तीर्थेषु यो दीक्षितः यदग्नीषोमीयं पशुं आलभेतेत्यादिविधिना वार्यत इत्याह हिंसेति । । २५५ । ।

 यत्तूक्तं न वस्तुशक्त्यावापोद्वापयोः शास्त्रस्य व्यापार इति, तदिष्यत एव. केवलं शास्त्रानुसारेणैव तत्तत्क्रियाभेदव्यवस्थिता एव शक्तयोऽवगम्यन्ते. अतो नातिप्रसङ्ग इत्यभिप्रायेणाह ज्ञानं इति । । २५६
| |

 कथं एकस्य कर्मणः शक्तिभावाभावाविति चेत्. लौकिकानि कर्माणि विदाङ्कुर्वन्तु भवन्तः. यथा तावदेकं एव भोजनं स्वस्थातुरकर्तृकं भिन्नशक्तिकं दृष्टम्. स्वस्थेन हि तत्क्रियमाणं रसलोहितमांसपरिणामपरम्परया शरीरं वर्धयति. आतुरेण तु क्रियमाणं असम्यग्धातुपरिणामात्कृशी करोति. एवं अदृष्टार्थेष्वपि कर्मसु भविष्यतीत्यभिप्रायेणाह व्यवस्था इति । । २५७ । ।

 यथा भोजनत्वाभेदेऽपि स्वस्थातुरकर्तृभेदनिबन्धनं\[५७३\]व्यक्तिभेदं आश्रित्य तत्र शक्तिभेदः समाधीयते, एवं इहापि हिंसात्वेनाभेदेऽपि रूपस्येयं अङ्गहिंसा इयं बाह्यहिंसेति व्यक्तिभेदावगतेरुपपन्नः शक्तिभेद इत्यभिप्रायेणाह रूपाभेद इति । । २५८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७३\] व्यवस्थाभे (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यदि त्ववान्तरभेदं अनङ्गीकृत्य रूपाभेदमात्रेणैकफलत्वं इष्यते, एवं सति सर्वलौकिकवैदिकक्रियाणां क्रियात्वादेकफलत्वं स्यात्. तत्रेदं स्वर्गफलं इदं पुत्रफलं इत्याद्यसङ्करो न सिध्यतीत्यभिप्रायेणाह तथापीति. आस्तां तावन्महासामान्येनैकत्वात्फलसङ्करो भवतीति. यजित्वाद्यवान्तरसामान्याभेदादपि चित्रादीनां कर्मणां फलतुल्यता भवेदित्याह यजित्वेति । । २५९ । ।

 यदि तु तत्र व्यवस्थावान्तरभेदाश्रयाभिधीयते, सेहापि समानेत्याह भेदादिति. ननु विहिता नामाङ्गहिंसा. तथापि किं नानर्थः. न विधिनानर्थफलेन न भवितव्यं इति राजाज्ञा. अत आह विधीनां इति. अयं अभिप्रायः नेयं राजाज्ञा. शब्दशक्तिरेव. विधिर्हि कर्तव्यताबुद्धेर्हेतुः. इष्टाभ्युपायं च कर्तव्यतया लोको बुध्यते. अतोऽवश्यं एव साक्षाद्व्यवहितो\[५७४\]ऽपि वा विधेयानां पुरुषार्थः फलं इत्यवसीयते. साक्षात्प्रधानानां, व्यवहितोऽङ्गानाम्. तस्मान्नातो विधेरनर्थफलत्वं अवसीयते. विधिबलादवगम्यमानं विधीनां फलं इत्याहेति. अपि च, अनर्थकर्यङ्गहिंसेति नेदं सान्दृष्टिकम्.  
न चानर्थसमभिव्याहारोऽस्याः श्रूयते. अतः कथं अनर्थसाधनं इत्याह न चैष्विति. नन्वश्रूयमाणोऽपि कलञ्जभक्षणादिवत्कल्पयिष्यते, अत आह
निषेधादिति. तत्र निषेधः कल्पनायां कारणं, नासाविह सम्भवति. अभावादेव विधानदर्शनादिति । । २६१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७४\] तो वा (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि चाङ्गहिंसानां पुरुषार्थत्वे सिद्धे कदाचिदनर्थोऽपि फलतया कल्प्यते. न च तासां पुरुषार्थः फलम्. प्रकरणे पाठात्. प्रकरणविधिविनियोगेन क्रत्वर्थत्वादित्यभिप्रायेणाह न चेति. किं नाम\[५७५\]तत्कल्प्यं अत आह
कर्मोपकार इति. यत्खलु प्रकरणस्थं, ततः प्रधानकर्मोपकार एव कल्प्यते दृष्टोऽदृष्टो वा. यथावघातस्य व्रीहीणां वितुषीभावो विध्यपेक्षितो दृष्टः. अदृष्टो वा यथा प्रयाजादिजन्य इति । । २६२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७५\] मातः क (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१९१} अतो नात्रानर्थकल्पनावसरोऽस्तीत्याह कल्पनेति. नाङ्गहिंसासु फलं अपेक्षितं, क्रतूपकारेण निराकाङ्क्षत्वादिति भावः. क्रत्वर्थेऽपि चायं विशेषः यदयं पशुसंस्कार एव, न तु प्रयाजादिवदारादुपकारोऽङ्गहिंसा, तत्पुरस्सरं विशसनादिसंस्कारानुष्ठानात्. अत एव संज्ञपने पशुर्व्रीहिवत्प्रधानतया श्रुतः पशुं संज्ञपयतीति. तदेतदाह क्रत्वर्थ इति. सन्निपत्योपकारप्रदर्शनेन\[५७६\]क्रत्वर्थतैव बलीयसीति दर्शितं भवति. आरादुपकारकत्वे यावान्क्लेशो भवेद्न च तावानप्यस्तीति । । २६३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७६\] नेनैव क्र   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 संस्कारत्वेऽपि चास्यायं विशेषः यदयं दृष्टार्थ एवावघातादिवत्. न तु\[५७७\]प्रोक्षणादिवददृष्टार्थः, क्रत्वपेक्षितैकादशावदाननिष्पत्तेः. दैक्षे हि पशौ हृदयस्याग्रेऽवद्यति. अथ जिह्वायाः. अथ वक्षसः इत्यादिभिरेकादशावदानसाध्यो याग उक्तः. न चासति हिंसासंस्कारे पशोरेकादशावदाननिष्पत्तिः सम्भवति. अतो दृष्टार्थत्वादङ्गहिंसाया नानर्थकल्पनावसरोऽस्तीत्यभिप्रायेणाह दृष्टेति. एवं तावज्ज्योतिष्टोमोपायांशस्था हिंसा नाधर्म इत्युक्तम्. ये चाभिचारयज्ञाः  
श्येनादयः, तत्राप्येकाहानां ज्योतिष्टोमप्रकृतित्वाच्चोदकप्राप्ताङ्गहिंसा नाधर्म इत्याह अभिचार इति । । २६४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७७\] च (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अतोऽनङ्गभूतायां एव फलांशस्थायां हिंसायां एतदनर्थत्वं इत्युपसंहरति तस्मादिति. ननु च फलांशस्थापि हिंसा श्येनाद्युद्देशेन विधीयमाणा\[५७८\]कथं अनर्थः अत आह उद्देशादिति. अयं अभिप्रायः नात्र श्येनोद्देशेन फलं विधीयते, फलत्वेन हिंसाया एवोद्देशात्. फलं ह्युद्दिश्य साधनं विधीयते, न तु विपर्ययः. ननूद्देश्ययोरपि देशकालयोर्विधानम्{१,१९२}इष्यत एव. सत्यम्. अन्यतस्तयोरप्राप्तेः. फले तु रागतः प्रवृत्तः पुरुषो न विधिना प्रवर्त्यत इत्युक्तं एवेति । । २६५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७८\] नत्वात्क (का, ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 कथं पुनस्त्र्यंशभावनाविधाने विधेयाविधेयभेदः शक्यते\[५७९\]वक्तुम्. अत एव भावनान्तर्गतत्वाद्\[५८०\]अनर्थत्वाक्षेपो निदर्शितः. तत्रोत्तरं आह भावनेति. अयं अभिप्रायः विधिर्हि हंस इवोदकात्क्षीरं विविच्य प्राप्तपरिहारेणाप्राप्तं गृह्णाति. तथा च वक्ष्यति तद्गुणास्तु विधीयेरन्नविभागाद्विधानार्थे\[५८१\]न चेदन्येन शिष्टाः (१.४.९) इति. अतो विशिष्टभावनाविधावपि साधनेतिकर्तव्यतामात्रपरत्वात्फलांशान्निवर्तत इति. अतः सिद्धं न स्वरूपेण श्येनो धर्मः. नाप्यधर्मः. फलस्यैव त्वनर्थानुबन्धित्वात्तद्द्वारेणानर्थ इत्युपचर्यत इत्युपसंहरति अत इति । ।  
२६६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५७९\] कर्तुं (ङा)   
\[५८०\] दर्थाक्षेपो दर्शि   
\[५८१\] नेऽर्थे (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननु च विधीनां पुरुषार्थफलत्वात्श्येनस्य च विधिविषयत्वात्तद्बलेनार्थात्मकं एव फलान्तरं विश्वजिदादिवत्किं न कल्प्यते. अतः स्वरूपेण धर्मो भविष्यतीत्याह निराकाङ्क्षस्येति. अयं अर्थः भ्रातृव्यवधेनैकेन स्वर्गादपि प्रियतरेण निराकाङ्क्षस्य श्येनस्य न फलान्तरकल्पना सम्भवति. भावनाकाङ्क्षा हि तत्कल्पनाबीजम्. एका च भावनैकेनैव भाव्येन निराकाङ्क्षेति न भाव्यान्तरसम्बन्धं लभते. तथा च वक्ष्यति एकं वा चोदनैकत्वात्(४.३.१४) इति. अतः सिद्धम्{१,१९३}अनर्थफलस्य तद्द्वारेणानर्थत्वं इत्याह तस्मादिति. किं पुनः कारणं, फलानर्थानुबन्धित्वात्श्येनो  
न धर्म इत्यत आह फलत इति. ईदृशे कर्माणि लोके धर्मशब्दः प्रसिद्ध इति\[५८२\] । । २६८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५८२\] ति भावः । । (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र चोदयति ननु चेति. अयं अभिप्रायः किं पुनः कारणं स्वतो न धर्मत्वं श्येनादेः, नाप्यधर्मतेति. इष्टाभ्युपायो हि चोदनालक्षणो धर्मः. तथा श्येनः फलस्यानर्थानुबन्धित्वेऽपि. अतो धर्म इत्येवायं वक्तव्य इति. अत्रोभयरूपरहितः श्येन इत्यभिप्रेत्य सम्प्रधारणां अवतारयति फलं इति. स्थितं तावत्श्येनफलं हिंसा. हिंसा च न धर्म इति. श्येनादिस्वरूपं इदानीं लोकप्रसिद्ध्यनुसारेणावधारयामः धर्मोऽधर्मो वेति । । २६९ । ।

 तत्रान्यतरनिर्धारणाय पक्षद्वयं उपन्यस्यति यदीति द्वयेन. लोकप्रसिद्धिर्हि नः सर्वशब्दार्थावधारणे मूलम्. तदसावेव निरूपणीया. तत्र यद्यनिष्टानुबन्धरहितेष्टाभ्युपायश्चोदनालक्षणो धर्म इति लोकेनोच्यते, ततः श्येनादीनां अधर्मत्वेन वर्जनं, परम्परयानर्थानुबन्धित्वात्. यदि त्वनादृत्य परम्परयानर्थानुबन्धित्वं आहत्य प्रीतिफलं लौकिका धर्मशब्देनोपचरन्ति चोदनासमधिगम्यं, तथा सति श्येनोऽपि तादृशत्वाद्धर्मो भवेत्. कार्याकार्यानपेक्षयेति. यदेव हि प्रीतिमात्रानुबन्धि तत्कार्यं इति विवेकिनो बुध्यन्ते, विपरीतं अकार्यं इति भावः. प्रसिद्धिविभागकथनेनैव चात्र निर्धारणं उक्तम्. यथाप्रसिद्धि तावद्धर्मशब्दोऽभ्युपगन्तव्य इति स्थितम्. प्रसिद्धिश्  
चानिष्टाननुबन्धीष्टसाधनविषयैव धर्मशब्दस्येति श्येनादिवर्जनं एवावसीयत इति । । २७१ । ।

{१,१९४} नन्वेवं अधर्म एवानिष्टानुबन्धित्वात्श्येनः फलद्वारेण, अत आह
यदीति. अयं अभिप्रायः अधर्मपदप्रयोगोऽपि लौकिकानां सम्प्रधारणीयः किंविषय इति. तद्यदि चोदनार्थोऽपि साक्षाद्व्यवधानेन वाप्रीतिहेतुरधर्म इति प्रसिद्धः, ततः श्येनोऽप्यधर्मः. अथ वेदविहिते नाधर्मशब्दं अप्रीतिकरेऽपि परम्परया लोकः प्रयुङ्क्ते, ततो नाधर्मः. न च वेदविहितगोचरोऽधर्मशब्दप्रयोगो लौकिकानां दृष्ट इति नाधर्मः स्वरूपेण श्येनादय इति भावः । । २७२ । ।

 यस्तु वदति विहिता नामांशद्वयगामिनी हिंसा. तथापि प्रतिबद्धलिङ्गदर्शनेन तस्यानर्थहेतुत्वं अनुमास्यामहे. तथा हि हिंसात्वं अनर्थत्वेन प्रतिबद्धं बाह्यहिंसास्ववगतं, तद्धि विहितास्वपि दृश्यमानं अनर्थत्वं अनुमापययतीति. तदेतदुपन्यस्य दूषयति यस्त्विति. अयं चागमबाधोऽनुमाने प्रपञ्चयिष्यत इति । । २७३ । ।

 आगमानादरे त्वनवस्था भवतीत्याह तं इति । । २७४ । ।

 नन्वागमानुसारेण क्रतुगतानां अपि हिंसानां अधर्मत्वं अवगम्यते. तथा हि सन्ति हि केचन मन्त्रार्थवादे\[५८३\]तिहासादयः ये क्रतुवर्तिनीं अपि हिंसां निन्दन्ति.\[५८४\]यथा जपस्तुतौ

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५८३\] दाः ये   
\[५८४\] त   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 विधियज्ञाज्जपयज्ञो विशिष्टो दशभिर्गुणैः

इति हिंसा\[५८५\]ङ्गत्वेनैव विधियज्ञनिन्दा स्मर्यते. अत आह गीतेति. अस्यार्थः प्रत्यक्षोऽत्र श्रुतिबाधः. क्रतौ विधानदर्शन्तातन्यत्र तीर्थेभ्यः इति च श्रुतेः.\[५८६\]

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५८५\] साकरत्वे (ङा)   
\[५८६\] स्मृ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,१९५} यज्ञार्थं पशवः सृष्टाः स्वयं एव स्वयम्भुवा ।

 यज्ञा हि भूत्यै लोकस्य तस्माद्यज्ञे वधोऽवधः । ।

इति\[५८७\]च. अन्यपरतयार्थवादो व्याख्येयः. यथा वक्ष्यति न हि निन्दा निन्द्यं निन्दितुं, किं तर्हि निन्दितादितरं प्रशंसितुं इति । । २७५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५८७\] ति. अ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्रापरं भाष्यं नन्वशक्तं इदं सूत्रं इमावर्थावभिवदितुं चोदनालक्षणो धर्मः नेन्द्रियादिलक्षणः, अर्थश्च धर्मो नानर्थ इति. भिद्येत हि तदा वाक्यं इति. एवं वाक्यभेदपरिचोदनां कृत्वा परिहारभाष्यं उच्यते. यत्र वाक्यादेवार्थोऽवगम्यते तत्रैवम्. तत्तु वैदिकेषु न सूत्रेषु. अन्यतोऽवगतेऽर्थे सूत्रं एवं अर्थं इत्यवगन्तव्यं इति. तदाक्षिपति
शिष्यानिति. अस्यार्थः अन्यतोविदितवेदार्थेभ्यो जिज्ञासुभ्यः सूत्राणि जैमिनिना न प्रणीतानि. अतस्तानि तेषां वेदवाक्यतुल्यानि उभयं च वेदसूत्रात्मकं वाक्यभेदादिदोषादसमर्थम्.  
न चाशक्तं अर्थप्रत्यायने प्रमाणम्. अतो न वेदसूत्रयोः कश्चिद्विशेष इति न सूत्रेष्विति भाष्योक्तं अनुत्तरं इति । । २७६ । ।

 अत्र परिहारं आह प्रागुक्तेति. अस्यार्थः सत्यम्. वाक्यभेदादिना सूत्राणां अप्यशक्तिः शिष्यांश्च प्रत्यविशेषः. किन्तु या पूर्वं सति सम्भव इति परिसंख्योक्ता, तस्याः फलं एतद्भाष्यकारेण प्रतिपाद्यते. एवं हि न्यायाभासभ्रान्ताः शिष्या भाष्यकारेण शिक्षिताः यद्विवक्षितासम्भवे वाक्यभेदादिभिरपि सूत्राणि गमयितव्यानीति. तदिहैव तावच्चोदनासूत्रे प्रदर्श्यते यद्वाक्यभेदेनापि चोदनासूत्रार्थो बोध्यत इति. अनयेति. भाष्योक्तया प्रमाणान्तरप्रतिपन्नार्थविषयतया युक्त्येत्यर्थः. एषेत्यपि च भाष्योक्तैव वाक्यभेदगतिः प्रत्यवमृश्यते.  
यथाह भिन्नयोरेव वाक्ययोर्{१,१९६}इमावेकदेशाविति. तदनेन शिष्यान्प्रत्यविशेषेऽपि व्याख्यातॄणां एव व्याख्याप्रकारो भाष्यकारेणोक्त इति दर्शितम्. व्याख्याकारा हि चिरपरिचितन्यायसामस्त्यस्मरणक्षमा न्यायबलेन वाक्यभेदादिभिरपि सूत्राणि व्याचक्षत इति । । २७७ । ।

 यतश्च प्रमाणान्तरानुसारेण वाक्यभेदादिभिरपि सूत्रेष्ववगतिः सम्भवति, तस्मादावृत्त्या वा तन्त्रेण वेदं सूत्रं व्याख्येयं इत्याह
तस्माद् इति. आवृत्तौ तावत्सकलं एव सूत्रं द्विः पठितव्यम्. तत्रैकस्य चोदनालक्षणो धर्म इत्यत्र तात्पर्यम्. अपरस्य चार्थो धर्म इत्यत्र. अन्यपरत्वेऽन्यतरसम्बन्धोऽनुवादः. सूत्रभेदेन चोभयविधानात्तत्सिद्धेरुभयानुवादोपपत्तिः. तन्त्रं चोदनालक्षणादीनां त्रयाणां अन्यतमम्. तदुपरिष्टाद्वक्ष्यते. तस्मिन्पक्षे न वाक्यभेदः. तथा हि त्रिपदं इदं सूत्रम्. पदत्रयस्यापि चेतरेतरसम्बद्धोऽर्थो वाक्यार्थः. तद्यदेव त्रयाणां उभयसन्धानार्थम्\[५८८\]आवर्त्यते  
तदेव वाक्यं भिनत्ति. तन्त्रेण तूभयसम्बन्धे न वाक्यभेदः. सकृद्वचनात्. सकृदुक्तस्यैव योग्यतयोभयसम्बन्धे शक्तिभेदात्. तदिह धर्मपदं वा तन्त्रोच्चरितं उभाभ्यां सम्बध्यते. सिध्यति चोभयं चोदनालक्षणो धर्मोऽर्थो धर्म इति च. मध्यपदं वाद्यन्ताभ्याम्. एवं अपि चेष्टं सिध्यति अर्थो धर्मः स चोदनालक्षण इति. आद्यं एव वोत्तराभ्याम्. चोदनालक्षणोऽर्थः स एव च धर्म इति. इदं एकं एव वाक्यं त्रयाणां अन्यतमस्य तन्त्रेणोभयसम्बन्धाद्द्व्यर्थं इत्यवगन्तव्यम्. आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५८८\] सम्बन्धार्थ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 चोदनालक्षणादीनां तन्त्रेणैकस्य सङ्गतौ\[५८९\] ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५८९\] तेः (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 द्वाभ्यां सहार्थवाचित्वाद्द्व्यर्थं एकं भविष्यति । ।

इति । । २७८ । ।

 भाष्यकारेण भिन्नयोरेव वाक्ययोरिमावेकदेशाविति वदता सूत्रद्वयम्{१,१९७}एवेदं दर्शितम्. तदुपन्यस्यति एकदेशेति. अर्थो धर्म इत्येकं सूत्रम्, अपरं चोदनालक्षण इति. तेन चोदनालक्षणावयवेनानुमितेनानन्तरसूत्रस्थेन धर्मपदेनैकं निष्पद्यते चोदनालक्षणो धर्म इति. तदिदं उक्तं एकदेशानुमानादिति. नन्वर्थो धर्म इति चोदनालक्षणाचोदनालक्षणयोरन्यतरस्या\[५९०\]नुपादानात्तदपेक्षायां अचोदनालक्षणोऽप्युपतिष्ठमानः केन वार्यते. एवं चोदनालक्षणो धर्म इत्यत्राप्यनर्थप्रसङ्गो दर्शयितव्यः. अत आह इतरेतरेति. एतावेव चोदनालक्षणार्थशब्दावितरेतरसमीप्यात्  
परस्परं सूत्रद्वयेऽपि विशेषणत्वेन वाक्यशेषतया कल्प्येते. अतो नाचोदनालक्षणानर्थावयवकल्पनेति. अनुवादत्वेन चात्र चोदनालक्षणार्थावयवसम्बन्धो भिन्नयोः सूत्रयोर्दर्शयितव्यः, यदर्थो धर्म इत्येकसूत्रेणोक्तं तच्चोदनालक्षण इति, यच्चोदनालक्षणो धर्म इत्यत्रोक्तं तदर्थ इति । । २७९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५९०\] रानु   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपरं अपि अथवा अर्थस्य सतश्चोदनालक्षणस्य धर्मत्वं इत्येकार्थं एवेति भाष्यम्. तदाक्षिपति विशिष्टेत्येवान्तेन. अर्थविशेषणविशिष्टचोदनालक्षणानुवादेन धर्मविधानं दर्शितम्. एवं अपि विशेषणविशेष्योभयपरत्वेन वाक्यं भिद्यत\[५९१\]एव, यथैकत्वविशिष्टग्रहानुवादेन सम्मार्गविधौ. अतः केन विशेषेणा\[५९२\]थवेति परिहारान्तरं उक्तं इति. यतश्चायं अपरिहारः, तस्मात्पूर्वोक्तं एव पदत्रयतन्त्रत्वं वाक्यभेदपरिचोदनायां उत्तरं इत्याह
इतीत्यर्थशब्दयोरन्तेन.  
एतच्च तन्त्रत्रयं व्याख्यातं एव. संज्ञाशब्देन धर्मपदं उच्यते.\[५९३\]तद्धि चोदनालक्षणस्यार्थस्यालौकिकी संज्ञा भूवादीनां इव{१,१९८}धातुशब्दः. पूर्वाचार्याणां मतेन चैतदुक्तम्. यद्यवश्यं\[५९४\]वाक्यभेदः\[५९५\]परिहर्तव्यः, ततस्तन्त्रेण द्व्यर्थं एकं वाक्यं व्याख्येयम्. न च प्रकारान्तरेण वाक्यभेदपरिचोदना परिहर्तुं शक्यत इति । । २८१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५९१\] द्येतैव (ङा)   
\[५९२\] ण परि   
\[५९३\] ते. सा हि चो (का)   
\[५९४\] श्यं अवा   
\[५९५\] दो वक्तव्यः   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र चोदयति धर्म इति. अयं अभिप्रायः द्वे किलात्र वचनव्यक्ती. चोदनालक्षणानुवादेन धर्मविधानं विपरीतं वा. तत्राद्ये तावत्पक्षे चोदनालक्षणत्वस्यार्थत्वव्यभिचाराद्युक्तं एव विशेषणम्. यदा तु सामान्यतः सिद्धधर्मानुवादेन प्रमाणं अनेन कथ्यते, तदा अर्थत्वं प्राप्तं एव, अर्थस्यैव श्रेयस्साधनस्य धर्मत्वप्रसिद्धेः. सर्वे हि वादिनः प्रीतिसाधनं धर्म इत्यत्राविप्रतिपन्नाः, तद्विशेषेष्वेव विवादः. मीमांसका हीष्टापूर्तयोर्धर्मत्वं इच्छन्ति. सङ्घट्टवन्दनादौ सौगताः. सामान्यं तु प्रीतिसाधनं धर्मस्वरूपं सर्ववादिनाम्  
अविवादसिद्धं एव.\[५९६\]एषैव च प्रागपि सामान्यसिद्धिरुक्ता. अत एव च विशेष\[५९७\]सिद्धिजिज्ञासायां प्रमाणविशेषविधानं, तत एव तत्सिद्धेः. वेदागमे हि प्रमाणे यागादयो धर्माः. बुद्धागमे तु चैत्यवन्दनादयः. को धर्म इत्यत्रापि विशेषजिज्ञासयैव प्रश्नः. वक्ष्यति च विशेषस्य च जिज्ञासेति. तस्मादेषैवात्र वचनव्यक्तिर्मुख्या. अत एवाद्ये प्रथमं उक्त्वा सत्सूत्रेण च प्रत्यक्षादिनिराकरणादेषैव वचनव्यक्तिः सूत्रकाराभिमता लक्ष्यते. यो धर्मः स चोदनालक्षणः इति प्रतिज्ञातेऽन्यलक्षणनिराकरणं सङ्गच्छते, नान्यथा. तस्मादेषैवात्र वचनव्यक्तिः.  
अस्यां चार्थाव्यभिचारादर्थविशेषणं अनर्थकं इति । । २८२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५९६\] व. प्रा (का)   
\[५९७\] षमात्रजि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 परिहरति चोदनेति. अयं अभिप्रायः सत्यम्. एषैव चात्र वचनव्यक्तिः. इयं एव तु नासत्यर्थविशेषणे सिध्यतीति फलवदर्थग्रहणम्.{१,१९९}असति हि तस्मिन्वचनव्यक्त्यन्तरसन्देहो बह्वेत्. एवं हि तदा सम्भाव्यते, यश्चोदनालक्षणः स धर्म इति. अत्र तु वक्ष्यमाणो दोषः. नित्यानुवादभूते त्व्\[५९८\]अर्थग्रहणे नैवं वचनव्यक्तिः सम्भवति, अर्थग्रहणस्य विध्यनुवादयोरसम्भवात्. विधौ तावद्वाक्यभेदादसम्भवः. अनुवादस्य चाप्राप्तेः. न हि चोदनालक्षणं अर्थसम्बन्धं न व्यभिचरति अनर्थस्यापि तल्लक्षितत्वात्. अतो नानुवादः. न चैतत्परित्यागेन वाक्यार्थत्वं अनर्थकत्वाद्वाक्यैकदेशस्य. अतो यतरस्मिन्  
पक्षेऽर्थपदान्वयो घटते, ततरः पक्षोऽवधार्येत. धर्मानुवादेन प्रमाणविधौ सम्भवति नित्यानुवादभूतोऽर्थशब्द इति स एव पक्षो निश्चीयते. अतो विध्यनुवादसूचनार्थ एवार्थशब्दो न विशेषणम्. विशेषणाद्विना चैतदिति च स्पष्टं एव सूत्रार्थ इति दर्शयिष्यति । । २८३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५९८\] प्य (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 स्यादेतत्. सम्भावितवचनव्यक्तिपरिग्रहे को दोष\[५९९\]इति, अत आह तथेति. चोदनालक्षणानुवादेन धर्मविधावधर्माणां अपि निषेधचोदनयानर्थसाधनत्वेन लक्षितानां ब्रह्महत्यादीनां चोदनालक्षणत्वाद्धर्मत्वं भवेत्. न चैतदिष्टम्. अतो न विधेयार्थं अपि विधिफलं अर्थवद्\[६००\]अर्थपदग्रहणम्. अतो नेयं वचनव्यक्तिः साधीयसीति । । २८४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[५९९\] षः अ   
\[६००\] र्थग्र (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अतस्तत्परित्यागेनात्र सा\[६०१\]नाम वचोभङ्ग्याश्रयणीया, यस्यां अर्थश्च धर्मतया न त्यज्यते, एकश्च वाक्यार्थो भवति. सा च धर्मानुवादेन प्रमाणविधिः, तस्यां हि धर्मस्यार्थत्वाव्यभिचारादर्थो न त्यज्यते. एक एव वाक्यार्थो भवति, सामर्थ्यलक्ष्यत्वादर्थस्य. इयं चार्थानुवादादेव सिध्यति, \[६०२\]नान्यथेत्युक्तं एवेत्याह तस्मादिति । । २८५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६०१\] साधनां एव   
\[६०२\] न त्वन्य (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२००} यद्येषैवात्र वचनव्यक्तिः, कथं तर्हि भाष्यकारः उभयं इहेत्यादिग्रन्थेनार्थपदस्य विशेषणतां दर्शयति. विस्पष्टं हि तत्रोक्तं तत्रानर्थो धर्म उक्तो मा भूदित्येवं अर्थं अर्थग्रहणं इति, यदपि चेदं अथवेत्यादि भाष्यं आक्षिप्तं तस्याप्यद्ययावन्न किञ्चित्समाधानं उपलभामहे, अत आह विशेषणादिति. अनेन भाष्यद्वयं अपि समाहितम्. यत्तावदुभयं इहेत्युक्तं तदर्थविशेषणाद्विनैवार्थसामर्थ्यकारितं एव भाष्यकारेण कथितम्. किं इदं अर्थसामर्थ्यकारितं इति. एतदुक्तं भवति यद्धर्मानुवादेन प्रमाणविधानाद्\[६०३\]एवानर्थानां हिंसादीनाम्  
अधर्मत्वेन वर्जनं भवति, प्रमाणानुवादेन च धर्मविधौ तेषां अपि धर्मतापद्येत. तदिहानर्थो धर्म उक्तो मा भूदित्येवमर्थं अर्थग्रहणं इति वदता वचनव्यक्तिविशेषपरिग्रहार्थोऽर्थशब्द इति दर्शितम्. आक्षिप्तभाष्यसमाधानेऽप्ययं एव ग्रन्थो व्याख्येयः. नेदं अथवेति शब्दसामर्थ्यकारितं भाष्यकारीयं उत्तरम्. तथा हि वाक्यभेदो भवति. इह तु विनैव विशेषणादर्थसामर्थ्यकारितं एवेदं उच्यते. तच्च वचनव्यक्तिविशेषाश्रयणेन दर्शितम्. न चार्थादापद्यमानो वाक्यभेदं आपादयति. अशब्दप्रमाणकत्वाद्, वाक्यभेदस्य च शब्ददोषत्वात्. अतोऽथवेत्यादिना धर्मोद्देशेन प्रमाणविधानं अत्र भाष्यकृता दर्शितम्. तत्र चार्थशब्दस्यानुवादत्वाद्\[६०४\]वाक्यभेदः  
सुपरिहर एव. यदेतदनर्थानां हिंसादीनां वर्जनम्, इदं धर्मानुवादेन प्रमाणविधानवचनव्यक्तेरेवार्थसामर्थ्यकारितं फलं भाष्यकारेण कथ्यत इत्यर्थ इति । । २८६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६०३\] धावनर्था (ङा)   
\[६०४\] दकत्वा (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इत्युपाध्यायसुचरितमिश्रकृतौ काशिकाटीकायां

चोदनासूत्रं समाप्तं

०३ निमित्तसूत्र  

{१,२०१} तस्य निमित्तपरीष्टिरिति सूत्रम्. तस्यायं अर्थः तस्य धर्मस्य यन्निमित्तं प्रमाणं चोदनाभिधानं, तत्परीष्टिः कर्तव्येति. पाक्षिकी च परीष्टिपदरूपसिद्धिः. तथा हि इषु गतौ इत्यस्माद्धातोः इषेरनिच्छार्थस्य इति युचि विहिते परेर्वा इति क्तिन्युचोर्विकल्पः स्मर्यते. तेन युज्विधौ पर्येषणेति भवति. क्तिनि तु परीष्टिरिति. अत्र वदन्ति किं इदं अनवसर एव परीक्षाप्रतिज्ञानम्. चोदनालक्षणोऽर्थो धर्म इति हि प्रतिज्ञातम्. अतस्तदुपपादनसमर्थहेतुवचनावसरे किं अपरं निमित्तपरीक्षा प्रतिज्ञायते. न हि नैयायिकाः शब्दोऽनित्य इति प्रतिज्ञाय तदेतत्परीक्षामहे इति  
परीक्षां अवतारयन्ति, अपि तर्हि सहसैव कृतकत्वादिति हेतुं अभिदधति. तदिहापि चोदनासूत्रप्रतिज्ञातावधारणद्वयोपपादनाय सदौत्पत्तिकसूत्राभ्यां हेतुवचनं उचितम्. किं अन्तरा परीक्षाप्रतिज्ञानेन. यदि मतं परार्थप्रतिज्ञास्वयं न्यायः यत्प्रतिज्ञानन्तरं एव हेत्वभिधानं, स्वप्रतिपत्तौ तु न हेतुधर्मा योजयितव्या इति. तन्न. न हि जैमिनेरपि स्वप्रतिपत्तये शास्त्रनिर्माणम्, अन्यतो विदितवेदार्थः शिष्यहितार्थाय सूत्राणि प्रणीतवान्. अतोऽत्रापि परार्थैव प्रतिज्ञा. अथो\[६०५\]च्यते द्वेधा हि परः, व्युत्थिताव्युत्थितभेदात्. तत्र व्युत्थितप्रतिपादने प्रतिज्ञानन्तरं एव हेतुरभिधीयत इति न्याय्यम्.\[६०६\]उत्तरे तु परीक्षापुरस्सरं एव हेत्वभिधानेन प्रतिपाद्यन्त इति. तन्न. लक्षणान्तरेष्वपि  
प्रसङ्गात्. भेदादिलक्षणेष्वपि यथास्वं अर्थं प्रतिज्ञाय परीक्षाप्रतिज्ञानं आपद्यते. न च तथा दृश्यते. कश्चैष न्यायः यद्विप्रतिपन्नाय प्रतिज्ञानन्तरं एव हेतुरुच्यते न शिष्येभ्य इति. प्रत्युत तानेव प्रति लाघवाय प्रतिज्ञानन्तरं एव हेतुर्वक्तुं उचितः, किं अन्तरा व्याक्षेपकरी प्रतिज्ञा निक्षिप्यत इति यत्किञ्चिदेतत्. तस्मादयं अत्र समाधिः इहाद्येन सूत्रेण शास्त्रस्य प्रयोजनं प्रतिज्ञातम्. द्वितीयेन च समस्तवक्ष्यमाणतन्त्रार्थसंक्षेपप्रतिज्ञानम्. अनेन तु सुखग्रहणार्थं आद्याध्यायार्थप्रतिज्ञानम्. अथातः शेषलक्षणम्.\६०७\[^1] अथ विशेषलक्षणं (८.१.१) इतिवदृषिणा  
प्रणीतम्.{१,२०२}एतदुक्तं भवति इहाध्याये धर्मप्रमाणं परीक्षिष्यामह इति. यद्यपि चोदनासूत्रेणापि समस्ततन्त्रार्थसंक्षेपे क्रियमाणे प्रमाणलक्षणार्थोऽपि चोदनैव प्रमाणं एवेति प्रतिज्ञातः, तथापि सङ्कीर्णे प्रतिज्ञाते पुनरनेन निष्कृष्याद्याध्यायार्थः प्रतिज्ञायते. अनिष्कृष्यमाणे हि प्रतिज्ञासङ्करेण\[६०८\]न ज्ञायते कस्य प्रतिज्ञाभागस्य सदौत्पत्तिकसूत्राभ्यां हेतुरभिधीयत इति. बह्वेव हि तत्र प्रतिज्ञातं धर्मस्वरूपादि. अतस्तत्रापि हेत्वभिधानं इदं इति कश्चिद्भ्राम्येत्. अतस्तद्भ्रमापनुत्तये स्वयं एव निर्धारणं दर्शयति. योऽयं तन्त्रार्थः संक्षिप्यास्माभिः प्रतिज्ञातः,  
तस्मिन्व्याख्यास्यमाने निमित्तपरीक्षैव तावदिहाध्याये वर्तिष्यते प्रमाणपुरस्सरत्वात्प्रमेयसिद्धेः. तदिह तावच्चतुर्विधा परीक्षा वर्तिष्यते किं चोदनैव उतान्यदेवेति नियमः, चोदना वान्यद्वेति विकल्पः, उभयं वेति समुच्चयः, न चोभयं इत्युभयापलापः. आह च 

[^1]: ३.१.१

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६०५\] त्रो (ङा)   
\[६०६\] यः. (का)   
\[६०७\] ं इति (ङा)   
\[६०८\] रे न (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 निमित्तान्वेषणा चेह चतुर्धैव करिष्यते ।

 चोदनैवान्यदेवेति यद्वान्यच्चोदनापि वा । ।

 अथवा चोदनान्यच्च न चान्यन्नापि चोदना ।

इति. तदेते नियमविकल्पसमुच्चयोभयापलापैश्चत्वारः पक्षा भवन्ति. भवति च प्रमाणविकल्पः. यथारादवस्थितं अग्निं कदाचिल्लिङ्गादवैति. कदाचिदाप्तोपदेशात्. न च समुच्चयेऽन्यतरवैयर्थ्यम्, ईश्वरमहर्षयो हि प्रत्यक्षेण धर्मं अवयन्ति आगमेनेतर इति प्रमातृभेदादुभयोपपत्तिः. भाष्यकारेण तु प्रदर्शनार्थं किं चोदनैव उतान्यदपीति दर्शितम्. परीक्षमाणस्य हि चतुर्धैव प्रतिभा जायते. तदिह प्रत्यक्षसूत्रे तावत्प्रत्यक्षादिनिषेधेन प्रतिपक्षनियमविकल्पसमुच्चयाः प्रत्युक्ताः. उभयापलापस्तु चोदनाप्रामाण्यसमर्थनेनौत्पत्तिकसूत्रे निरसिष्यते तत्प्रमाणं अनपेक्षत्वादिति. तदयं  
निमित्तपरीक्षासंक्षेपो भवति प्रत्यक्षादिव्युदासेन चोदनैवेत्यवधारणसिद्धः, अभावाशङ्कानिराकरणेन च प्रमाणं एवेति, शब्दार्थसम्बन्धवाक्यरचनापौरुषेयत्वप्रतिपादनेन च पुरुषानुप्रवेशसम्भाविताप्रामाण्यव्युदासः, तद्भूताधिकरणेन{१,२०३}च वाक्यार्थसंविन्मूलोपपादनम्, उपरिष्टात्तु मन्त्रार्थवादप्रामाण्यप्रकारकथनं, स्मृतिपादेन च मन्वाद्याप्तस्मृताचरितागृह्यमाणकारणकाष्टका होलाकादिपदार्थानां मूलवेदसद्भावोपपादनं, नामधेयपादेन चोद्भिदादिनाम्नां गुणपराणां एव नामधेयतयैव क्रियोपयोगकथनं इति कृत्स्न एवाध्याये धर्मस्य निमित्तपरीक्षेति सूक्तं तस्य निमित्तपरीष्टिर्  
इति.

 अत्र भाष्यं उक्तीमदं अस्माभिश्चोदना निमित्तं धर्मज्ञाने इति तत्प्रतिज्ञामात्रेणोक्तं इत्यादि. तदयुक्तम्, सोपपत्तिकप्रतिज्ञाभिधानात्. तथा हि चोदना हि भूतं इत्यादिना चोदनाप्रामाण्योपपत्तिरुक्तैव, नान्यत्किञ्चनेन्द्रियं इति चान्याप्रामाण्योपपत्तिः. अतः कथं उच्यते तत्प्रतिज्ञामात्रेणोक्तं इति, अत आह प्रतिज्ञेति सार्धेन. अस्यार्थः
यद्यपि भाष्यकारेणानागतावेक्षणेन सदौत्पत्तिकसूत्राभ्यां वक्ष्यमाणा स्वपक्षस्य युक्तिः प्रतिज्ञाव्यतिरिक्ता दर्शिता, तथापि न सूत्रकारेण काचिदुपपत्तिरुक्तेति तन्मतानुसारेण प्रतिज्ञामात्राभिधानं इति । । १ । ।

 समर्थनान्तरं आह वृत्तिकार इति. अस्यार्थः यत्तु चोदना हीत्यादिना भूताद्यर्थप्रकाशनसामर्थ्यं चोदनायाः कृतं, तत्प्रामाण्यद्वारमात्रं एव कथितम्. पारमार्थिकी युक्तिरुपरिष्टाद्वक्ष्यते सूत्रकारेणैव. अतो वक्ष्यमाणयुक्त्यधिकं एव तत्प्रामाण्यसम्भावनामात्रं अभिहितम्. सम्भावितो हि प्रतिज्ञायां पक्षो हेतुना साध्यते, न त्वसम्भावित इति स्वाभिप्रायेणापि प्रतिज्ञामात्राभिधानोपपत्तिरिति । । २ । ।

इत्युपाध्यायसुचरितमिश्रकृतौ काशिकाटीकायां

निमित्तसूत्रं समाप्तं

०४ प्रत्यक्षसूत्र

{१,२०४} अत्रानन्तरं परीष्टिसूत्रप्रतिज्ञातां निमित्तपरीक्षां अवतारयितुं सूत्रं सत्सम्प्रयोगे पुरुषस्येन्द्रियाणां बुद्धिजन्म तत्प्रत्यक्षं अनिमित्तं विध्यमानोपलम्भनत्वादिति. तदिदं वृत्त्यन्तरेऽनिमित्तादवच्छिद्य तत्प्रत्यक्षं इत्येवमन्तं लक्षणपरं व्याख्यातम्. तदेतदुपन्यस्य दूषयति वर्ण्यत इति. अस्यार्थः धर्मस्य निमित्तं परीक्षितव्यमिति हि प्रतिज्ञातम्. अनन्तरं च प्रत्यक्षस्य लक्षणं उच्यमानं न पूर्वप्रतिज्ञया सङ्गच्छत इति । । १ । ।

 न परमसङ्गतिः, अनुपयोगोऽपीत्याह लषणस्येति. लोकप्रसिद्धप्रमाणव्यवहारिणो हि मीमांसकस्य किं तल्लक्षणकरणेनेति भावः. द्व्यंशा हि पूर्वप्रतिज्ञा चोदनैव प्रमाणं प्रमाणं एव चोदनेति तन्त्रार्थसंक्षेपप्रतिज्ञानम्. पुनश्च परीष्टिसूत्रेण निष्कृष्याद्यलक्षणविषयतया. न चान्यतरांशप्रसाधनेनापि लक्षणाभिधानं उपयुज्यत इति. यदि तु नैयायिकादिप्रस्थानं अनुविदधता प्रत्यक्षस्य लक्षणं प्रणीयते, तद्वदेव हि तत्पूर्वकं त्रिविधं अनुमानं इत्यादिवदनुमानादेरपि लक्षणप्रणयनं आपतितं इत्याह किमर्थं इति । । २ । ।

 स्यादेतत्. अप्रमाणं एवानुमानादि प्रत्यक्षादन्यत्वात्तदाभासवदिति तल्लक्षणानभिधानं इति, तदयुक्तं इत्याह न तावदिति. अयं अभिप्रायः यदेव किञ्चित्तदप्रामाण्यसिद्धये प्रमाणं उपन्यस्यते, तत्तेनैव बाध्यते. अपि चानुमा(?न ।ना)प्रामाण्यसिद्धयेऽनुमानं उपन्यस्यते इति स्ववाग्विरोधः. तदलं नाप्रत्यक्षं प्रमाणं इति पाषण्डजल्पितेनेति.{१,२०५}स्यादेतत् सम्भवैतिह्ययोरिवानुमानागमयोः प्रत्यक्षान्तर्भावादितरेषां लक्षणानभिधानं इति, तन्न. लक्षणवैलक्षण्यादित्याह नापीति वक्तुमन्तेन. स्यादेतत् लक्षणवैलक्षण्यं एवासिद्धं, सर्वेषां  
सत्येवेन्द्रियार्थसन्निकर्षे जायमानत्वादिति. तन्न. न हि चक्षुषा सन्निकृष्टधूमोऽप्यविदितास्मृतव्याप्तिरनुमिमानो वह्निं उपल(?भ्य ।भ)ते. अत इन्द्रियलिङ्गशब्दसादृश्या(न)न्यथासिद्धबुद्धिसमुपलम्भकप्रमाणाभावा एव यथाक्रमं प्रत्यक्षादिप्रमाणोदये साधनं इति साधनभेदाल्लक्षणवैलक्षण्ये सति नान्योन्यान्तर्भावोपपत्तिः. तदिदं आह न चेति । । ३ । ।

 न च वाच्यं सर्वादौ प्रत्यक्षलक्षणाभिधानादेव तत्पूर्वकत्वेनेतराणि लक्षितानीति पृथग्लक्षणानभिधानं इति, तत्पूर्वकस्मृत्यादीनां अप्रामाण्यदर्शनेनाभाससङ्करप्रसक्तेरित्याह न चापीति । । ४ । ।

 न च सामान्यातिदेशलक्षणं इव विशेषातिदेशलक्षणं प्रत्यक्षलक्षणोक्तिरनुमानादीनां पारमार्थिमं लक्षणं आक्षिपति, तेन विना तदुपपत्तेः. सामान्यं तु नानाक्षिप्तविशेषं आत्मानं लभत इत्याक्षिपत्यर्थविशेषम्. तदेतदाह प्रत्यक्षेति । । ५ । ।

 तत्पूर्वकत्वसिद्ध्यभ्युपगमेन चास्माभिः पूर्वं\[६०९\]स्मृत्या व्यभिचार उक्तः. तदपि प्रत्यक्षलक्षणोक्तेरनन्यथासिद्ध्यभावान्न सिध्यतीत्याह तदतद् इति. तच्चातच्च तदतदी. ते पूर्वे यस्येति बहुव्रीहिः. तदयं अर्थः तद्वा प्रत्यक्षं अन्यद्वा पूर्वं अनुमानादीनां इति न प्रत्यक्षलक्षणादवगम्यत इति.{१,२०६}यदि तु विनैव कारणेन प्रत्यक्षलक्षणोक्तेरितरेषां तत्पूर्वकत्वं आश्रीयते, हन्त अतत्पूर्वकत्वं अपि वाङ्मात्रेण शक्यं आश्रयितुं इत्याह तदुक्तेरिति. तदपूर्वं यस्येति विग्रहो दर्शयितव्य इति । । ६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६०९\] र्व (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 सिध्यतु वा प्रत्यक्षलक्षणोक्तेरनुमानादीनां तत्पूर्वकत्वम्. यस्त्वेषां अवान्तरलक्षणभेदः स्वरूपं च, संख्या चेयन्ति प्रमाणानीति, तत्सर्वं न सिध्यतीत्याह न चेति । । ७ । ।

 स्यान्मतं प्रसिद्धान्येवानुमानादीनि प्रमाणानि, किं अमीषां लक्षणकरणेनेति. तत्प्रत्यक्षेऽपि समानं इत्याह प्रसिद्धत्वादिति. अतो बहुषु प्रमाणेषु यदेकलक्षणकरणं तदन्यपरिसंख्यार्थं एव स्यात्. तदेतदाह
तेनान्येति सूत्रमन्तेन. अभिमतप्रमाणपरिसंख्यानं चायुक्तं इति भावः. मूढेन वा जैमिनिना प्रत्यक्षमात्रं लक्षितं इत्यभ्युपगन्तव्यं आपद्येत. एवं चात्मीयं अज्ञानं ऋषेरारोपितं भवेदित्याह मूढेन वेति नान्तेन. अपि च वाक्यभेदो नामागत्या क्वचिदाश्रीयते यथाग्नयश्च स्वकालत्वातित्यत्र वक्ष्यते. न चेह सूत्रे किञ्चिदनुपपन्नं  
दृश्यते यद्भित्त्वा व्याख्यायत इत्याह सम्भवतीति । । ९ । ।

 लक्षणं अप्येतदतिव्याप्तेरयुक्तं इत्याह न चापीति. अतिव्याप्तिं एव दर्शयति तदभासेष्विति. सर्वे हि मृगतृष्णादिविभ्रमाः{१,२०७}सूर्यरश्मितप्तोषरादिसंयुक्तनयनजन्याः. संशयाश्च स्थाण्वादिसंयुक्तनयनजन्मान इति प्रत्यक्षतां अश्नुवीरन्. सेयं अतिव्याप्तिरिति. अल्पं चेदं अस्माभिरुक्तं तदाभासेषु तुल्यत्वादिति. एकं तु स्वप्नज्ञानं वर्जयित्वा सकलप्रमाणाप्रमाणसजातीयविजातीयज्ञानमात्रसाधारणं इदं लक्षणं इत्याह
स्वप्नेति. लिङ्गशब्दसदृशादिसम्बद्धेष्वेवेन्द्रियेष्वनुमानादिप्रमाणपञ्चकोत्पत्तिरिति भावः । । १० । ।

 स्वप्नज्ञानवर्जने कारणं आह तद्धीति. बाह्येन्द्रियसम्प्रयोगाभावाभिप्रायेण चेदं उक्तम्. स्वप्ने त्वात्ममनोदेहैः सङ्गतिरस्त्येवेति तदप्यनेन लक्षणेन व्याप्यत इति दर्शयितव्यं इति. स्वप्नज्ञानातिरिक्तं तु यत्किञ्चिद्भ्रान्त्यादि, तत्केनचित्सम्प्रयोगे सत्येव जायत इति प्रत्यक्षं आपद्येतेत्याह
केनचिदिति. यथा केनचित्सम्प्रयोगे भ्रान्त्यादिर्भवति, तथा पूर्वं एवास्माभिर्विवृतम्. आदिशब्देन प्रमाणसंशययोरुपादानं इति । । ११ । ।

 ननु केनचित्सम्प्रयोगमात्रं न प्रत्यक्षकारणं अभिप्रेतम्. अपि तर्हि ग्राह्येण. न च भ्रान्त्यादयो ग्राह्यसंयुक्तनयनस्य जायन्ते. किं तर्हि. अन्यसंयुक्तेन्द्रियस्यान्यार्थविषयाः. न चेदं ग्राह्यविशेषणं अस्माभिरेव केवलं आश्रितम्. अपि तु वृत्तिकारेणापि प्रत्यक्षलक्षणपरं सूत्रं व्याचक्षाणेन. तन्मतं च भवद्भिरुपरिष्टाद्वक्ष्यत एवेति नावयोर्विशेषं उपलभामहे, अत आह ग्राह्येणेति. अयं अभिप्रायः सत्यं अभिमतं विशेषणं भवतोऽपि. तत्त्वनुपात्तं न लभ्यते. वृत्तिकारमते तु व्यत्यस्तेन तद्वृत्तेन तदुपादास्यते.

{१,२०८} यदाभासं हि विज्ञानं तत्संयोगे तदिष्यते
।

इति वक्ष्यते. अतो भवन्मते ग्राह्यविशेषणानुपादानाद्ग्राह्यसम्प्रयोगजं अन्यसम्प्रयोगजं वा ज्ञानं प्रत्यक्षं आपद्येत. अतोऽस्ति महान्वक्ष्यमाणेन विशेष इति । । १२ । ।

 यत एव यथावस्थितं इदं सूत्रं न प्रत्यक्षं लक्षयितुं क्षमते, अत एव वृत्तिकारेणापि प्रासङ्गिकलक्षणकरणे व्यत्ययेन पठितं इत्याह
असामर्थ्यं चेति । । १३ । ।

 प्रकृतं अतिव्यापकत्वं लक्षणस्योपसंहरति तेनेति । । १४ । ।

 पर इदानीं सत्सम्प्रयोगविशेषणोपादानसामर्थ्यादेव ग्राह्यविशेषणाक्षेपं मन्वानः प्रत्यवतिष्ठते, तदाह सत्सम्प्रयोगनिर्देश इति. एवं हि मन्यते 

 सम्भवव्यभिचारौ हि विशेषणकरावुभौ  
तद्यदि सम्प्रयोगमात्रजं ज्ञानं सूत्रकारस्याभिमतं अभविष्यत्, तदा विशेषणोपादानं अनर्थकं आपत्स्य(?ते ।त.) न ह्यसम्प्रयोगजं प्रमाणं अप्रमाणं वा ज्ञानं अस्ति. अतो विशेषणोपादानसामर्थ्यादेव ग्राह्यविशेषणं अवगम्यते. अतो न किञ्चिद्दोक्ष्यतीति. एतदेव\[६१०\]दूषयति एतदेव हीति. एवं हि मन्यते नैवंविधेनोत्तरेण व्युत्थितो बोधयितुं शक्यते. तस्य ह्येतदेव प्रतिपाद्यं यत्त्वन्मते\[६११\]विशेषणानर्थक्यं, लक्षणस्य चातिव्याप्त्यादिभिरसिद्धिरिति । । १५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६१०\] दपि दू   
\[६११\] ते अवयवानामानर्थ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 उपेत्य वा ब्रूम इत्याह स्वप्नादीनां इति. उक्तं एतद्{१,२०९}बाह्येन्द्रियव्यापारादिनिरपेक्षं स्वप्नज्ञानं इति तन्मात्रं वर्जयित्वा सर्वं एव प्रत्यक्षं प्राप्नुयादिति. आदिशब्देन चादृष्टमात्रोद्बोधितसंस्कारकारणिका स्मृतिरभिप्रेतेति. तस्मादनुपात्तं एवात्र\[६१२\]समग्रं प्रत्यक्षलक्षणं इति न तद्विधातुं अनुवदितुं वा शक्यं इत्याह तस्मादिति. यत्प्रत्यक्षं तदेवंलक्षणकम्\[६१३\]इति लक्षणविधिः. यदेवंलक्षणकं\[६१४\]तत्प्रत्यक्षं इति लक्षणानुवादः. न चानुक्तोऽर्थो विध्यनुवादभाग्भवति, उभयोरपि साधारणत्वादभिधानस्येति  
| | १६ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६१२\] व स   
\[६१३\] णं इ 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[६१४\] णं त (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं लक्षणपरतां प्रत्याख्यायानभिमतवचनव्यक्तिनिराकरणपुरस्सरं अभिमतां सूत्रस्य वचोभङ्गिं आह तेनेति द्वाभ्याम्. एतदुक्तं भवति
यदेवंलक्षणकं तत्प्रत्यक्षं इति नैष सूत्रार्थः. किं तर्हि. यल्लोकप्रसिद्धं प्रत्यक्षं तस्य सत्सम्प्रयोगजत्वं नाम धर्मोऽस्ति. तद्धर्मकत्वाच्च विद्यमानोपलम्भनत्वं भवति. ततश्च भविष्यत्यविद्यमाने धर्मेऽनिमित्ततेति । । १८ । ।

 ननु शाबरेऽपि प्रत्यक्षं अनिमित्तम्, एवं लक्षणकं हि तदित्युच्यते. तदलक्षणपरत्वे सूत्रस्यानुपपन्नं अत आह एवं इति. अयं अभिप्रायः शाबरा अपि ये लोकप्रसिद्धलक्षणानुवादेनानिमित्तत्वं विदधति तानपि न मृष्यामहे, सम्पूर्णलक्षणाभिधाने सूत्रस्याशक्तेः. अतो लक्षणोक्तिरिह लिङ्गविवक्षयैव. यथा धूमो लक्षणं अग्नेः, एवं विद्यमानोपलम्भनत्वं अनिमित्तत्वस्य. लक्ष्यते हि तत्तेनेति भाष्यकारस्याभिमतं इति । । १९ । ।

{१,२१०} यल्लिङ्गं यस्य च, तदुभयं अपि व्यनक्ति यत इति. विद्यमानोपलम्भनत्वं नाम धर्मो लिङ्गम्. अनिमित्तता तु लिङ्गि. यदि तु तल्लिङ्गं असिद्धं इति कश्चिद्ब्रूयात्, तं प्रति सत्सम्प्रयोगजत्वहेत्वन्तरप्रसिद्धेन तेनानिमित्तताधिगन्तव्येति प्रसिद्धेनेत्युक्तं इति । । २० । ।

 कुतः पुनर्हेत्वन्तरस्यैव प्रसिद्धिः, अत आह प्रत्यक्षत्वं इति. एतदुक्तं भवति त्रय एते प्रयोगाः प्रत्यक्षं अनिमित्तं विद्यमानोपलम्भनत्वात्. विद्यमानोपलम्भनत्वं च सत्सम्प्रयोगजत्वात्. सत्सम्प्रयोगजत्वं च प्रत्यक्षत्वात्. अत्र च विद्यमानोपलम्भनत्वस्य व्यक्तं एव पञ्चम्या हेतुत्वं उपात्तम्. इतरयोस्तूपादानेनैव हेतुत्वं सूत्रितं इति द्रष्टव्यं इति. अयं च प्रत्यक्षं यज्जने सिद्धं इत्यस्यैव प्रपञ्चो वेदितव्यः. तथा हि तत्रैव विद्यमानोपलम्भनत्वादनिमित्तत्वम्, एवंधर्मकत्वोपात्तसत्सम्प्रयोगजत्वाद्विद्यमानोपलम्भनत्वं, प्रत्यक्षं यज्जन इति च प्रत्यक्षत्वाद्  
एवंधर्मकत्वं उक्तम्. इदं हि तत्राकूतं प्रत्यक्षं सदेवंधर्मकं भवतीति. इदं त्विह वक्तव्यम्. किं अनया प्रयोगप्रपञ्चरचनया. विमतिपदास्पदं हि प्रत्यक्षं अनिमितं प्रत्यक्षत्वादित्येतावतापीष्टं सिध्यत्येव. तत्तु शुष्कतर्कहेतोरुद्भावकत्वान्न तथाश्रितं इति समाधातव्यम्. एवं हि श्रुतिसाधारण्यमात्रेणानिमित्तत्वं उक्तं इति मन्वीरन्. न च श्रुतिसामान्यमात्रेणैव सर्वसाधर्म्यं भवति. न हि भवति गोपदास्पदं वागिति विषाणवती. विद्यमानोपलम्भनत्वादनिमित्तत्वं उच्यमानं चित्तं भावयति. कथं च\[६१५\]विद्यमानोपलम्भनं अनागते निमित्तं  
भवति. कथं च सत्सम्प्रयोगजं अविद्यमानोपलम्भनम्. वर्तमानसम्प्रयोगजं हि सत्सम्प्रयोगजं अभिधीयते, सच्छब्दस्य वर्तमानवचनत्वात्. न चानागतेन धर्मेण वर्तमानः सम्प्रयोगः सम्भवति. सम्बन्धिद्वयाधारो हि सम्बन्धः. नासावन्यतरस्मिन्नवर्तमाने वर्तत इति युक्तं अभिधातुम्. एवं प्रत्यक्षशब्दोऽपि प्रत्युत्पन्नेन्द्रियसम्प्रयोगाधीनवृत्तिर्नावर्तमानसम्प्रयोगजे वर्तितुं अर्हतीति युक्तं क्रमाभिधानम्. प्रपञ्चरूचयश्च मीमांसका इति युक्तं प्रपञ्चाभिधानं । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६१५\] हि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२११} इदं तु वाच्यं अनैकान्तिकं सत्सम्प्रयोगजत्वं विद्यमानोपलम्भनत्वे. सत्येव हि नदीपूरनयनसन्निकर्षे अतीता\[६१६\]दिवृष्टिविज्ञानं भवति. वर्तमान एव च मेघचक्षुस्सन्निकर्षो भविष्यद्वृष्टिविषयं विज्ञानं जनयति. अतो नायं एकान्तः यत्सत्सम्प्रयोगजं ज्ञानं विद्यमानोपलम्भनं इति. अपि च अपरोक्षनिर्भासं अपि ज्ञानं वर्तमानसम्प्रयोगजं अविद्यमानविषयं दृष्टम्. भवति हि वर्तमाने शुक्तिनयनसन्निकर्षेऽतीतानागतव्यवहितरजतावग्रहः. उक्तं च भवद्भिरपि भवदासदूषणावसरे  
सकलप्रमाणाप्रमाणज्ञानसाधारण्यं सत्सम्प्रयोगजत्वस्य. स्यान्मतं न तावदतीतानागतगोचरं अनुमानं सत्सम्प्रयोगेण जन्यते, अविदितास्मृतव्याप्तेरभावात्. अस्ति हि तस्यापि नदीपूरजलदचक्षुस्सन्निकर्षः. न चातीतानागतवृष्टिपरिचयो भवति. शुक्तिरजतवेदनेऽपि पुरोवर्तिद्रव्यग्रहण एव सन्निकर्षः कारणम्. रजतानुभवस्तु दोषसाहाय्यात्प्राचीनज्ञानजन्मनः संस्काराद्यत्कारणं सन्निकृष्यते खल्वस्य नानार्थैरिन्द्रियम्. न चासत्सु दोषेष्वविद्यमानप्रकाशनं उपकल्पयति. अतो विषयादिदोषान्वयव्यतिरेकानुविधायिनो विभ्रमास्तं एव स्वात्मनि कारणीकारयन्तीति. तन्न. कारणकारणस्यापि कारणत्वानपायात्. शुक्ति\[६१७\]नयनसन्निकर्ष  
एव हि संस्कारोद्बोधे कारणं भ्रान्तौ. अनुमाने च लिङ्गसन्निकर्षो व्याप्तिस्मरणे. अतः शक्यं तदुभयं अपि परम्परया सत्सम्प्रयोगजं इति वक्तुम्. अविशेषितं चेह सत्सम्प्रयोगजत्वमात्रं हेतुरुक्तः. अतो दुष्परिहरं अनैकान्तिकत्वं तादृशस्य.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६१६\] तवृ (ङा)   
\[६१७\] क्तिस   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्रोच्यते उक्तं इदं लोकप्रसिद्धस्य प्रत्यक्षस्यायं धर्मः यत्सत्सम्प्रयोगजत्वं नाम विद्यमानोपलम्भनत्वसिद्धौ हेतुरुक्तः. लोके च ग्राह्येणैव सति सम्प्रयोगे प्रत्यक्षं इति सिद्धम्. न ह्य्\[६१८\]अन्यसम्प्रयुक्तचक्षुषोऽन्यत्प्रत्यक्षं इति दृष्टम्. तदिह ग्राह्येणैव वर्तमानसम्प्रयोगजत्वं विद्यमानोपलम्भनत्वे हेतुरुक्तः. न च तदनुमानादिषु सम्भवति. न हि तत्र ग्राह्येण वृष्ट्यादिनेन्द्रियसन्निकर्षो वर्तते. लक्षणपक्षे तु यावच्छ्रुतमात्रपरतन्त्रत्वादापद्येतैव भ्रान्त्यादि प्रत्यक्षम्. तत्रापि तु लोकपारतन्त्र्ये वृथा लक्षण\[६१९\]करणं इति. ननु प्रत्यक्षम्  
अनिमित्तं विद्यमानोपलम्भनत्वादित्यत्र को दृष्टान्तः.{१,२१२}यदि प्रत्यक्षं एव, तन्न. पक्षसपक्षयोरभेदापातात्. तच्चायुक्तं सिद्धसाध्ययोर्भेदात्. साध्यो हि पक्षः सिद्धश्च सपक्षः. न चैकं एव सिद्धसाध्यस्वभावं इत्युपपद्यते. सिद्धं चास्मदादिप्रत्यक्षस्य धर्मेऽनिमित्तत्वं, किं\[६२०\]तत्साधनेन. अत आह अस्मदादाविति. अयं अभिप्रायः प्रत्यक्षविशेषं पक्षीकृत्य प्रत्यक्षान्तरं सपक्षीक्रियते इति न पक्षसपक्षयोरेकता. नापि सिद्धसाध्यतेति । । २१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६१८\] न्यत्सम्प्रयुक्तं अन्यत्प्र (का)   
\[६१९\] णं इति (ङा)   
\[६२०\] तत्र सा (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं स्वमतेन सूत्रं व्याख्यायेदानीं परपक्षोक्तान्दोषानिह परिहरति प्रकृतेनेति. परपक्षे हि प्रकृतासङ्गतिरुक्ता. सेह नास्ति. चोदनैव प्रमाणं इति हि प्रतिज्ञातम्. तच्च प्रत्यक्षानिमित्तत्वप्रतिपादनेनैव\[६२१\] शेषाणां अप्यनुमानादीनां अप्रामाण्यदर्शनेनावधारितरूपं सिध्यतीति. कथं पुनः प्रत्यक्षानिमित्तत्वे सत्यनुमानादीनां अप्यनिमित्तत्वम्. न हि प्रत्यक्षं अनागतातिवृत्तयोरसमर्थं इत्यनुमानेनापि\[६२२\]तथा भवितव्यम्. मेघोन्नतिनदीपूराभ्यां अनागतातिवृत्ताया वृष्टेरननुमानप्रसङ्गादत आह तदिति. अयं अभिप्रायः
व्याप्तिसंवेदनाधीनजन्मत्वादनुमानस्य नित्यपरोक्षेण च धर्मेण  
व्याप्तिसंवेदनासम्भवादनुमानोदयाभावः. न च वृष्ट्यादौ प्रसङ्गः. तेषां दृष्टपूर्वकत्वेन व्याप्तिसंवेदनोपपत्तेः. आदिशब्देन धर्मसादृश्यं उपादत्ते. एतच्चोपरिष्टात्प्रपञ्चयिष्यत एवेति । । २२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६२१\] न शे (का)   
\[६२२\] पि भ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वेवं अपि प्रत्यक्षवदितरेषां अप्यनिमित्तत्वं किं सूत्रैर्न निबद्धं अत आह शक्यं इति. एकलक्षणकरणे हीतरलक्षणासिद्धेः सर्वेषां लक्षणकरणं आपादितम्. अनिमित्तत्वे तु प्रत्यक्षस्योक्ते तत्पूर्वकत्वादितरेषां अप्य्{१,२१३}अनिमित्तत्वं शक्यावगमं इति न पृथङ्निबध्यते. यथा वक्ष्यति
प्रत्यक्षद्वारत्वादनुमानादीनाम्\[६२३\]अप्यकारणत्वं इति. लक्षणानुपयोगे\[६२४\]ऽपि यः पर्यनुयोगो दत्तः, सोऽप्यत्र लक्षणानभ्युपगमादेव नास्तीत्याह न चेति । । २३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६२३\] ं अका   
\[६२४\] गेनापि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तथा ग्राह्यविशेषणानुपादानादनुमानाद्यनुपसङ्ग्रहाच्च न्यूनं लक्षणं, सर्वसंविदां च सत्सम्प्रयोगेणाव्यभिचारात्सत्सम्प्रयोगनिर्देशोऽतिरिच्यत इत्याद्यपि यदुक्तं तदप्यत्र नाशङ्क्यत इत्याह न चेति. लक्षणकरणस्य हि न्यूनातिरेकादयो दोषाः नालक्षणे प्रसजन्तीति. एतद्ध्यत्र सर्वथा प्रतिपाद्यं यल्लोकप्रसिद्धं प्रत्यक्षं तदेवंधर्मकं इति. सम्पूर्णं तु प्रत्यक्षस्य स्वरूपं अनेनाभिधीयतां मा वा. न नस्तत्र तात्पर्यम्. अतश्चान्यपरत्वात्सूत्रस्य लक्षणपक्षोक्ता मृगतृष्णादिसंविदां अपि प्रत्यक्षता नापद्यते  
इत्याह सर्वथेति । । २५ । ।

 ननु यदि लोकप्रसिद्धधर्मोपदर्शनेनानिमित्तत्वमात्रं अत्र साध्यम्, एवं तर्हि प्रत्यक्षं अनिमित्तं विद्यमानोपलम्भनत्वादित्येतावदेव वक्तव्यम्. किं सत्सम्प्रयोगजत्वाद्युपन्यासेन, अत आह अतीतेति सार्धद्वयेन. अयं अर्थः सत्यं एतावताप्यनिमित्तता प्रतिपादितैव.\[६२५\]किन्तु विद्यमानोपलम्भनत्वं एवासिद्धं योगिनां मुक्तात्मनां चातीतानागतादिविषयज्ञानोत्पत्तेरिति ये मन्यन्ते, तान्प्रति हेतुसिद्ध्यर्थं सत्सम्प्रयोगजत्वं अपि हेत्वन्तरं उपन्यस्तं, न पुनः प्रत्यक्षस्वरूपविवक्षया. तथा विद्यमानोपलम्भनत्वादिति हेतुं अभिदधता अविद्यमानो\[६२६\]भविष्यद्धर्मो भविष्यत्त्वादेव न प्रत्यक्षेणानुभूयत  
इति यो हेतुरन्तर्णीतः, तस्यापि योगिं उक्तात्मनां ग्राह्यैरर्थान्तरैर्भविष्यद्भिर्व्यभिचारिता मा भूदित्येतदर्थं अपि सत्सम्प्रयोगजत्वस्योपादानम्. एतद्ध्य्{१,२१४}अनेनोच्यते सर्वं एव प्रत्यक्षं सत्येवेन्द्रियसम्प्रयोगे जायते. अतो न किञ्चिद्भविष्यद्विषयं इति नास्ति व्यभिचारः. असिद्धताव्यभिचारिते समाहृत्य मा भूतां इति द्विवचनाभिधानं इति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६२५\] ता भवति. कि   
\[६२६\] नो धर्मो (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 इदं त्विह वक्तव्यं निराकृतं एव अशक्यं हि तत्पुरुषेण ज्ञातुं ऋते वचनादित्यत्र योगिप्रत्यक्षस्यानागतादिविषयत्वम्. अत्र किं पुनरुपन्यासेनेति. तत्रैके वदन्ति तत्र हि वचनादृते पुरुषाणां अतीन्द्रियानुभवशक्तिर्निराकृता. अत्र पुनर्वचनादेव प्रतीत्य चिरं भावयतो धर्माधर्मौ प्रत्यक्षौ भविष्यत इति प्रत्यवस्थानं निराक्रियत इति. तदयुक्तम्. सर्वं हि तदनागतावेक्षणेन भाष्यवार्त्तिककाराभ्यां उक्तम्, इहैव सूत्रकारेण स्वयं उक्तत्वात्. न चैष परेषां अपि सिद्धान्तः यदकस्मादेव बुद्धस्य\[६२७\]वान्यस्य वा तद्भूमिं अधिरूढस्याजातातिवृत्तप्रत्युत्पन्नसूक्ष्मव्यवहितविप्रकृष्टादयः  
साक्षाद्भावा भासन्त इति. अपि तर्हि आगमादेव सामान्यतो विदितान्धर्मांश्चिरं भावयतः स्फुटं अविकल्पकाश्च प्रकाशन्त इति. भावनाबलजं एव ज्ञानं दिव्यं चक्षुरित्याचक्षते. यत्तु भौतिकेनैव चक्षुषा सर्वं अपरोक्षीक्रियत इति, तदतिस्थवीयः. प्रौढिप्रदर्शनपरतया तैरुक्तम्. तादृशं अपि चात्रैव निराकार्यम्, इहैव सूत्रकारेण निराकृतत्वात्. तस्मादत्रत्यं एवानागतावेक्षणेन तत्रोक्तं इत्युक्तं एव. ननु च पूर्वपूर्वहेत्वसिद्ध्याशङ्कयोत्तरोत्तरहेतुप्रदर्शनं इति यतोऽस्ति तत्र धर्मोऽयं इत्यादिना प्रत्यक्षत्वमदोहेतुरित्येवमन्तेनोक्तं इति गतार्थं इदम्.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६२७\] स्यान्य (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्रोच्यते प्रत्यवस्थानबीजं इदानीं परेषां अभिधीयते. अविद्यमानोपलम्भनं एव हि योगजधर्मबलेन योगिनां प्रत्यक्षं इति हि ते प्रतिपन्नाः. अत एव अतीतानागतेऽप्यर्थे इत्यादिना हेत्वसिद्धिबीजं उपदर्शितम्. पूर्वं त्वसिद्ध्याशङ्कया हेतुक्रमाश्रयणं इत्येतावदेवोक्तम्. कथं असिद्धिरित्यत्र न किञ्चिदुक्तम्. योग्यर्थं अभिधीयते इत्यत्रापि योगिनां अतिशयविशेषोऽन्तर्णीतः. स एव अतीतानागतेत्यादिना प्रकटीकृतः. कः{१,२१५}पुनरतीतानागतादिविषयत्वे प्रत्यक्षस्य तेषां अभिप्रायः. श्रूयताम्. एवं हि मन्यन्ते यद्विद्यमानोपलम्भनं अस्मदादिप्रत्यक्षं तेन मा नाम धर्मोऽनुभूयताम्. भावनाबलभुवा तु सकलातीता\[६२८\]नाग  
तादिविषयेण किं नानुभूयते. तदसिद्धेरनुपपन्नं इति चेत्. न. अनुमानादुपपत्तेः. तत्रैतत्स्याद् न तस्य भावनाबलभुवः प्रत्यक्षस्यास्मदादावदृष्टचरस्य सद्भावे किञ्चन प्रमाणं अस्तीति. तच्च न. एवं अनुमानादुपपत्तेः. विजातीयान्तरायपरिहारेण भाव्यमानेषु भावेषु\[६२९\]प्रज्ञाप्रसादादतिशयो दृश्यते. तथा हि किं अन्यत्. इह खलु नितान्तदुरधिगमं आत्मानं एव निर्धूतनिखिलकायकरणोपरागोपप्लवं विगलितसकलमितिमातृमेयमानविभागोद्ग्राहमयम्\[६३०\]अहं इति विशदतरं अवलोकयन्ते कृतिनः केचिदिति वेदान्तवादिनो वदन्ति. न हि तदस्मदादिवेद्यं नेति योगिनोऽपि न बुध्यन्ते. तद्वद्वा वयं अपि विजानीमः. भवति चात्र कारणप्रकर्षो हि कार्यप्रकर्षेण  
व्याप्तो दृष्टः चित्रकारादिशिल्पप्रकर्ष इव चित्रादिकर्मप्रकर्षेण. प्रकृष्यते च कस्यचिद्योगिनो भावनाबलभुवः प्रत्यक्षस्य कारणं इति स्वभावहेतुः. अथापि स्यात्कुतः कारणप्रकर्षोऽवगम्यत इति. स्वभावहेतोरेव. यो यदभिनिविशमानोऽभ्यस्यति स तस्य प्रकर्षकाष्ठां आसादयति  
चित्रकारस्येव शिल्पम्. अभ्यस्यति च कश्चिदवहितो ध्यानं इति साध्यान्वितहेतुप्रदर्शनम्. अतो ध्यानप्रकर्षात्तद्बलभुवो ज्ञानस्य प्रकर्षः. कश्च ज्ञानस्यापरः प्रकर्षः स्फुटाविकल्पकप्रकाशात्. यथाहुः 

\_\_\_\_\_\_\_\_\_\_टिप्पणी\_\_\_\_\_\_\_\_\_\_  
\[६२८\] तादि (ङा)   
\[६२९\] प्रतिज्ञा (का)   
\[६३०\] यं इ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तस्माद्भूतं अभूतं वा यद्यदेवातिभाव्यते ।

 भावनाबलनिष्पत्तौ तत्स्फुटाकल्पधीः फलं । ।

इति. ननु जीवनाय शिल्पिनां शिल्पाभ्यासो युक्तः. न तु ध्यानाभ्यासस्य किञ्चिन्निबन्धनं अस्ति. कथं नास्ति. करुणा हि ध्यानाभ्यासे निबन्धनम्. कश्चित्खलु भवान्तरीयात्संस्कारात्कारुणिको भवति.{१,२१६}स करुणां एवाभिनिविशते. अभ्यासातिशयाच्च सा तस्य प्रकर्षकाष्ठां आसादयति. स काष्ठाप्राप्तप्रकर्षकरुणो दुःखोत्तरान्संसारिणो दृष्ट्वा दूरं दूयमानमानसश्चिन्तयति कथं एतानुद्धरेयं इति. ततः स पुरुषार्थसाधनं अन्विच्छन्ध्यानाय प्रयस्यति. ततश्चिराभ्यासान्निष्पन्नध्यानो धर्माधर्मावप्यपरोक्षं ईक्षते. अन्यन्मतं संसारिणो हीन्द्रियाधीनज्ञानजन्मानः. प्राग्भवीयक\[६३१\]र्मार्जितदेहेन्द्रिया  
हि ते. अतो युक्तं यद्देहेन्द्रियानुविधायिसंवेदना भवन्तीति. यदा पुनरमी योगाभ्यासादेव प्रक्षीणनिखिलज्ञानकर्माशया भवन्ति, तदा देहेन्द्रियैर्विमुच्यन्ते. तदा नियामकाभावात्स्वयं च प्रकाशस्वभावत्वात्सर्वं अतीतादि बुध्यन्ते. अतस्तान्प्रति विद्यमानोपलम्भनत्वं असिद्धं इति तत्प्रतिबोधनाय लोकप्रसिद्धं सदित्याद्ययं जैमिनिराहेति. तानिन्दानीं प्रतिबोधयति न लोकव्यतिरिक्तम् इति. अयं अर्थः
तेषां अपि प्रत्यक्षं न लोकोत्तरं भवितुं अर्हतीति । । २८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६३१\] ध   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र कारणं आह प्रत्यक्षत्वेनेति. अयं अभिप्रायः तद्योगिनां ज्ञानं प्रत्यक्षं नवा. यद्यप्रत्यक्षं न तर्हि प्रमाणं, प्रत्यक्षानुमानव्यतिरिक्तप्रमाणानभ्युपगमादनुमानलक्षणाभावाच्च. न चाप्रमाणं अर्थव्यवस्थापनायालम्. अतः किं तदभ्युपगमेन. अथ प्रत्यक्षम्, अन्वर्थत्वात्प्रत्यक्षशब्दस्य अवश्यं एव तेनेन्द्रियजन्मना भवितव्यम्. न ह्यनिन्द्रियजं प्रत्यक्षं इति लौकिकानां उपचारो दृश्यते.

 ननु नेन्द्रियजत्वं प्रत्यक्षलक्षणम्, अपि तर्हि, कल्पनापोढं अभ्रान्तं प्रत्यक्षं इति. अभिलापसंसर्गयोग्यप्रतिभासाप्रतीतिः कल्पना. तया रहितं तिमिराशुभ्रमणनौयानसंक्षोभणाद्यनाहितविभ्रमं अभ्रान्तं ज्ञानं प्रत्यक्षं इति. इदं च लक्षणं योगिनां अपि ज्ञानं व्याप्नोत्येव. तद्\[६३२\]धि निर्विकल्पकं अभ्रान्तम्. अत एव प्रत्यक्षं चतुर्धा विभजन्ते तच्चतुर्विधं इन्द्रियजं इन्द्रियजसमनन्तरप्रत्ययोद्भवं मानसं सर्वचित्तचैत्तानां आत्मसंवेदनं योगिज्ञानं चेति. यदि हीन्द्रियजत्वं एव प्रत्यक्षलक्षणं  
स्यात्, त्रितयं अप्रत्यक्षं स्यात्. मानसं च मीमांसकैरपि प्रत्यक्षं इष्यत एव. अतः सर्वानुगतापरोक्षावभासित्वमात्रवचन एव प्रत्यक्षशब्दो{१,२१७}निश्चीयते. यथा गमेर्डोरिति डोप्रत्ययान्तो व्युत्पादितो गोशब्दोऽगच्छत्यपि प्रयोगदर्शनात्सर्वानुगतगोजातिमात्रवचनो निश्चीयते, एवं नष्टावयवार्थविभागः प्रत्यक्षशब्दोऽपरोक्षावभासिनि समुदायशक्त्यैव\[६३३\]वर्तत इति. तन्न. अवयवान्वयाव्यभिचारात्. अवयवान्वयव्यभिचारे हि समुदायशक्तिरात्मानं लभते. न च प्रत्यक्षशब्दवाच्यं इन्द्रियान्वयं व्यभिचरति. मानसे व्यभिचार इति चेत्. न. मनसोऽपीन्द्रियत्वात्. अथ नास्ति मनो नामेन्द्रियम्, इन्द्रियजं एव तु ज्ञानं धारावाहिकेषु  
सन्तन्यमानेषूत्तरक्षणग्राहिणो ज्ञानस्य कारणं मन इति गीयते. उत्तरं च मानसं इति. तदयुक्तम्. अतीते हीन्द्रियज\[६३४\]ज्ञान उत्तरक्षणोऽनुभूयते. स कथं असम्बद्धेन तेनावभासयितुं शक्यते. अक्षवदिति चेद्, न. प्राप्यकारित्वस्याक्षाणां इहैव वक्ष्यमाणत्वात्. अतो द्वितीयक्षणग्रहणम्\[६३५\]अपीन्द्रियजं एवेति नास्ति व्यभिचारः. तस्यापीन्द्रियान्वयव्यतिरेकानुविधानात्. न हि निमीलितनयनस्य रूपबुद्धिरनुवर्तमाना दृश्यते. अतोऽवयवान्वयाव्यभिचारान्न समुदायशक्तेरात्मलाभः. अतोऽनिन्द्रियजं सद्योगिनां मुक्तात्मनां वा ज्ञानं न प्रत्यक्षम्. प्रत्यक्षं सन्नियतं विद्यमानोपलम्भनम्,  
अप्रत्यक्षं तु प्रमाणान्तरानभ्युपगमादेव निरस्तम्.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६३२\] दपि (ङा)   
\[६३३\] व प्रव (ङा) 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[६३४\] जे   
\[६३५\] ग्राहिण (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यच्च भावनाबलं योगिज्ञानजन्मनि कारणं उक्तम्. तन्न, अवगतविषयत्वाद्भावनायाः. न चाकस्मादेवावगतेरुत्पत्तिः सम्भवति. सर्वोत्पत्तिमतां कारणवत्त्वात्. अथ प्रमाणान्तरावगतं भाव्यते किं भावनया, तत एव तत्सिद्धेः. किञ् च तत्प्रमाणं न तावदनुमानं, धर्माधर्मयोः पूर्वं अग्रहणेन तद्व्याप्तलिङ्गदर्शनाभावात्. जगद्वैचित्र्यार्थापत्तेरपि किं अपि कारणं अस्तीत्येतावदुन्नीयते. न तु कश्चिद्विशेषः. न चानिर्दिष्टविशेषविषया भावना भवति. योगशास्त्रेष्वपि विशेषा एव ध्येयतयोपदिश्यन्ते 

 ध्येय आत्मा प्रभुर्योऽसौ हृदये दीपवत्स्थितः

इत्यादिभिः. तर्ह्यागमादवगतं भावयिष्यते. यदि प्रमाणात्, तत एवावगतेः किं भावनया. हानोपादानार्थं हि वस्तु जिज्ञास्यते. ते च तत एव सिद्धे इति व्यर्था भावना. कारुणिकोऽपि धर्मागमानेव प्रयत्नतः शिष्येभ्यो व्याचक्षीत. न भावना\[६३६\]परिखेदं अनुभवेत्. अथ विप्रलम्भभूयिष्ठत्वादागमानां प्रमाणं आगमो न वेति विचिकित्समानो भावनया जिज्ञास\[६३७\]ते. तन्न.{१,२१८}ततोऽपि तदसिद्धेः. भावनाबलपरिनिष्पन्नं अपि ज्ञानं अनाश्वासनीयार्थं एव, अभूतस्यापि भाव्यमानस्यापरोक्षवत्प्रकाशात्. तथा तैरेवोक्तं तस्माद्भूतं अभूतं वेति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६३६\] नाखे (ङा)   
\[६३७\] स्य (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च भावनाबलजं अप्रमाणं गृहीतग्रहणात्. यावदेव हि गृहीतं तावदेव हि भावनया विषयीक्रियते. मात्रयापि त्वधिकं भावनया न गोचरयति. योगाभ्यासाहितसंस्कारपाटवनिमित्ता हि स्मृतिरेव भावनेत्य्\[६३८\]अभिधीयते. सा च न प्रमाणं इति स्थितं एव. न च तदुत्तरकालं साक्षात्कारिज्ञानं उदेतीति प्रमाणं अस्ति. इन्द्रियसन्निकर्षं अन्तरेणार्थसाक्षात्कारस्य क्वचिदप्यदर्शनात्. भवति चात्र\[६३९\]प्रयोगः योगिनां धर्माधर्मयोरपरोक्षावभासि ज्ञानं नास्ति इन्द्रियसन्निकर्षाभावाद्, अस्मदादिवत्. यच्च कारणप्रकर्षात्कार्यप्रकर्ष इत्युक्तं, तदयुक्तम्. कारणप्रकर्षानुपपत्तेः. भावनाप्रकर्षानुपपत्तिश्  
च वर्णितैव प्रयोजनाभावाद्, अनालम्बनत्वादनधिकविषयत्वाच्च. न च तथाविधातिशयवतः कस्यचिदद्यत्वे दर्शनं, येन दृष्टत्वादभ्युपगम्येत. नित्यनिर्दोषवेदान्तप्रमाणके तु ब्रह्मातिशये न किञ्चिदनुपपन्नम्. तत्रापि तु नानिन्द्रियजं प्रत्यक्षं उपपद्यते. समुच्छिन्नसकलमितिमातृमेयमानप्रपञ्चा हि सावस्था. यत्रापि चाभ्यासात्प्रकर्षो दृश्यते तत्रापि स्मृतिरेव प्रकृष्यते, न पुनरभ्यासतोऽनिन्द्रियसन्निकृष्टं अपि च वस्त्वपरोक्षं भवति. न ह्यभ्रान्तस्यासन्निहितं अवर्तमानं च पुरःस्थितवदवभासत इत्युत्प्रेक्षितुं अपि शक्यं इत्यलं अनेनेति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६३८\] ति गीय (ङा)   
\[६३९\] त्र यो   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननु च शेषहेतुप्रसिद्धये प्रत्यक्षत्वं हेतुरिति पूर्वं उक्तम्. कथं इदानीं तेन विद्यमानोपलम्भनत्वं साध्यते, अत आह \[६४०\]सत्सम्प्रयोगजत्वं इति. अयं अभिप्रायः नायं शास्त्रीयो हेतुक्रमः, येन तदतिक्रमे दोषो भवति. अतो व्याप्तिबलेन शक्यं अनेनास्मदादिप्रत्यक्षवदुभयं साधयितुं इति यथेष्टाभिधानं इति । । २९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४०\] सत्सं इति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

अत्र सूत्रकारेण प्रत्यक्षत्वाभ्युपगमेन योगिप्रत्यक्षस्यानिमित्ततां प्रतिपादयता निमित्तत्वाभ्युपगमे वा न प्रत्यक्षत्वं इत्यर्थादावेदितम्. तत्{१,२१९}प्रयोगद्वयेन दर्शयति तेषां इति द्वयेन. ततस्त्वेवेति. अवर्तमानविषयत्वादेवेत्यर्थः. यदि तु निराकृतस्वपक्षो बौद्धोऽप्रत्यक्षशब्दवाच्यं एव तत्प्रमाणान्तरं इति ब्रूयात्, तदर्थं प्रमाणत्वनिराकरणम्. एतच्च सूत्रकारेणैव सत्सम्प्रयोगग्रहणसामर्थ्यादेवोपात्तं इति सदित्येतेन कथ्यते इत्युक्तं इति । । ३०३१ । ।

 अन्यन्मतं सिद्धानां खलु धर्मानुग्रहवशेनानागतादिविषया प्रतिभैव जायते. सा चाद्यत्वे क्वचिदस्मदादीनां अप्युत्पद्यते यथा श्वो मे भ्रातागन्तेति. प्रायेण त्वृषीणां तज्ज्ञानं उत्पद्यत इत्यार्षं इत्युच्यते. यथाहुः आर्षं सिद्धदर्शनं च धर्मेभ्यः इति. तन्निराकरोति लौकिकीति. अयं अर्थः योगिनां ऋषीणां वा प्रतिभा नार्थनिश्चयाय प्रभवति, प्रतिभात्वादस्मदादिप्रतिभावत्. अस्मदादीनां हि विसंवादभूयिष्ठा प्रतिभोपलभ्यत इति । । ३२ । ।  
 एवं तावद्विद्यमानोपलम्भनत्वस्य हेतोरसिद्धिं आशङ्क्य सत्सम्प्रयोगजत्वादिति यदुक्तं तद्विवृतम्. इदानीं भविष्यत्त्वस्य हेतोरनैकान्तिकशङ्कानिराकरणार्थं यदुक्तं तद्विवृणोति अविद्यमानेति. अयं अर्थः यदि सत्सम्प्रयोगजं प्रत्यक्षं इति नोच्येत, ततोऽविद्यमानेऽपि संयोगे योगिनां क्वचित्प्रत्यक्षं जायत इति तस्य भविष्यत्यपि धर्मे शक्तिरनिवारिता स्यात्. ततश्च भविष्यत्त्वस्य हेतोरनैकान्तिकत्वम्\[६४१\]इति सदित्यादि जैमिनिराहेति । । ३३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४१\] त्वं स्यादिति (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२२०} ननु भविष्यत्त्वाद्धर्मो न प्रत्यक्ष इत्युच्यते, तद्यदासौ भविष्यंस्तदा मा नाम प्रत्यक्षो भवतु. यदा तु प्रवर्तते तदा किन्नाम न प्रत्यक्षेणानुभूयते, अत आह प्रत्यक्ष इति. अयं अभिप्रायः अनुष्ठानार्थं हि प्रमाणं अन्विष्यते. तदनुष्ठानात्प्रागेवान्वेष्यम्. न चानुष्ठानात्प्राग्धर्मोऽस्तीति कथं प्रत्यक्षो भवेदिति. किं इदानीं अन्येनानुष्ठितो विद्यमानः प्रत्यक्षो\[६४२\]धर्मः नेत्याह अनुष्ठित इति. न प्रत्यक्ष इति सम्बन्ध इति. अत्र कारणं आह फलसाधनरूपेणेति. भवेदेतदेवं यदि द्रव्यादयः  
स्वरूपेण धर्मा भवेयुः. फलसाधनरूपेण चैते धर्मा इति ताद्रूप्येण च धर्मत्वं इत्यत्रोक्तम्. तच्च रूपं अनुष्ठानकाले नास्ति. आमुष्मिकफलेष्वत्र फलस्याभावात्. ऐहिकफलेष्वपि चिरेण. निरन्तरयोर्हि साध्यसाधनयोः साधनं प्रत्यक्षं भवति मर्दनसुखयोरिव. इह तु फलकाले साधनं चिरातिवृत्तं, साधनकाले फलं अजातं इति न फलसाधनं प्रत्यक्षम्. शक्तिस्तु सर्वभावानां नित्यपरोक्षैव. तेन न तद्विशिष्टो धर्मः प्रत्यक्षो भवतीति । । ३४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४२\] क्षो ने (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 प्रकृतं इदानीं विद्यमानोपलम्भनत्वेन प्रत्यक्षस्य धर्मेऽनिमित्तत्वं उपसंहरति अस्मद्\[६४३\]इति धर्मेन्तेन. ध्यायिनां प्रत्यक्षं विद्यमानोपलम्भनं सद्धर्मे न प्रमाणं अस्मत्प्रत्यक्षवत्. वक्ष्यमाणहेत्वपेक्षया चशब्दः. नेष्यत इति वक्ष्यमाणेन सम्बन्ध इति. अयं च सूत्रकारेणोपपत्तिक्रमोक्त्या सर्वेषां चित्तं भावयितुं\[६४४\]हेतुक्रमो दर्शितः. शक्यते च प्रत्यक्षत्वमात्रेणैवानिमित्तता साधयितुं इत्याह
प्रत्यक्षत्वादिति । । ३५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४३\] स्मत्प्रत्यक्षवदि   
\[६४४\] तुं क्र (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं सूत्रतात्पर्यं व्याख्यायेदानीं अवयवाननुसन्धत्ते. तत्रापि{१,२२१}सच्छब्दं आदौ चिन्तयति. अत्र भिक्षुणोक्तं सद्विशेषणं अनर्थकम्, असता सम्प्रयोगाभावेनाव्यभिचारात्. यथोक्तं 

 सदित्यसद्व्युदासाय न नियोगात्स गंस्यते ।

 सम्प्रयोगो हि नियमात्सत एवोपपद्यते । ।

इति. एतदनभ्युपगमेन निराकृत्य कर्मधारयसमासं एव दर्शयति अविद्यमानेति. अस्यार्थः नायं अर्थः सूत्रस्य सता सम्प्रयोगः सत्सम्प्रयोग इति. किं तर्हि. संश्चासौ सम्प्रयोगश्चेति कर्मधारयोऽयम्. सच्छब्दश्च विद्यमानवचनः. तदयं अर्थो भवति विद्यमानसम्प्रयोगजं प्रत्यक्षं इति. ततश्च यत्तेषां अविद्यमानेऽर्थे इत्यादिना योगिज्ञानस्य प्रत्यक्षत्वनिराकरणं उक्तं तदेवं लभ्यते. वर्तमानार्थवाचिनो हि सच्छब्दस्यासद्\[६४५\]व्युदासः. स कथं असति तस्मिन्सिध्येत्. अयं च सूत्रार्थः सतीन्द्रियार्थसम्बन्धे इति व्याचक्षाणेन भाष्यकारेणोक्त इति द्रष्टव्यं इति । । ३६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४५\] सौ प्रसादः. स (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वयं अर्थो निमित्तसप्तम्यैवात्र लभ्यते. न ह्यसत्सम्प्रयोगो निमित्तं भवति. अत आह ससम्येति. अयं अभिप्रायः सत्यं अवर्तमानः सम्प्रयोगो नाक्षजे ज्ञाने कारणम्. अपि तु तं अपि केचित्कारणतया मन्यन्ते. तदिह सम्प्रयोग इत्येतावति श्रुते सति भाविन्यतीते चेति यथेष्टं कल्पयेयुः. अतस्तत्कल्पनानिराकरणार्थं व्यक्तं एव जैमिनिना सद्विशेषणं उपात्तं इति । । ३७ । ।

 व्याख्यातः सच्छब्दः. संशब्दं इदानीं अनुसन्धत्ते सम्यगिति. सम्यक्प्रयोगः सम्प्रयोगः. तेन दुष्प्रयोगो निवारितो बह्वतीति. आह
विशेक्ष्यति भवान्समा प्रयोगं, प्रयोगं एव\[६४६\]तावदादौ भवान्व्याकुरुतां अत आह प्रयोग इति. रूपादिसंवित्कार्योन्नेयं इन्द्रियाणां व्यापारं प्रयोगापरपर्यायं आचक्षत इति । । ३८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४६\] वादौ व्या (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२२२} कः पुनरत्र दुष्प्रयोगः यः संशब्देन व्यावर्त्यते, अत आह
दुष्टत्वादिति. कथं पुनरसौ दुष्टः. प्रयोगस्य ह्यत्यासत्त्यादयो दोषाः. न च ते शुक्तिसम्प्रयुक्तचक्षुषो भ्राम्यतो दोषा भवन्ति. विषय एव तु तत्र सादृश्यदूषितो विपरीतख्यातिहेतुः. अत आह रजतेक्षणादिति. अयं अभिप्रायः
ज्ञानकारणं हि सम्प्रयोगः स दुष्टोऽन्यदन्यात्मना भासयति, कारणदोषाविनाभावात्कार्यदोषस्य. अदुष्टस्तु सम्यग्ज्ञानं जनयति. सर्वकारणदोषाभावेन च तस्य सम्यक्त्वं भवति.  
यदा पुनरिन्द्रियार्थयोरन्यतरदपि दुष्यति, तदा तदाश्रितः संयोगोऽपि दुष्टो भवति. अतः संयोगस्य स्वदोषा अत्यासत्त्यादयो विषयदोषाश्च सादृश्यादयो दूषका भवन्ति. तदिह शुक्तौ रजतं इति गृह्यमाणायां कार्यदोषात्शुक्तिकायोगो दुष्ट इत्यवगम्यते. अतोऽसौ सम्यगर्थवाचिना संशब्देन वार्यत इति. एवञ् चावयवव्याख्यायां आश्रीयमाणायां लोकसिद्धलक्षणानुवादेनाप्यनिमित्तत्वविधिर्न दुष्यतीत्याह एवं इति । । ३९ । ।

 तथा यदपि बौद्धैः प्राप्तिवचनं प्रयोगशब्दं मन्वानैः श्रोत्रचक्षुषोरप्राप्यकारित्वादव्यापकं लक्षणं इत्युक्तं, तदपि व्यापारमात्रवचनं प्रयोगशब्दं व्याचक्षाणैरस्माभिः परिहृतं इत्याह
ततश्चेति. व्यापारमात्रवाचित्वादविरुद्धं इत्युपरितनेन सम्बन्ध इति । । ४० । ।

 श्रोत्रचक्षुषोरप्राप्यकारित्वे बौद्धानां अभिप्रायं आह
प्राप्येति नोन्तेन. एवं हि तैरुक्तं 

 सान्तरग्रहणं न स्यात्प्राप्तौ ज्ञानेऽधिकस्य च ।

इति. यदि चक्षुश्श्रोत्रे विषयं प्राप्य गृह्णीतः, यदिदं दूरे शब्दो दूरेऽर्थ इति सान्तरग्रहणं यच्च सुमहतां महीमहीधरादीनां अधिष्ठानाधिकपरिमाणानां{१,२२३}ग्रहणं तत्किलोभयं अपि न स्यात्, प्राप्यकारिषु त्वगादिष्वदर्शनात्. तदेतदुक्तं भवति यत्प्राप्यकारि न तत्सान्तरं अधिकं च वेदयति, यथा कायः न च तथा श्रोत्रचक्षुषी इत्यावीतहेतुः. उपालम्भे किलशब्दः. उभयस्यापि समाधास्यमानत्वादिति. आर्जवावस्थानं वा सम्प्रयोगोऽभिमत इत्याह यदि वेति. आर्जवावस्थितस्य हि रूपादिज्ञानं उत्पद्यते. तत्रैव सम्प्रयोगशब्दोपचारः. त्वगादिषु सम्प्रयोगशब्दार्थो  
ज्ञानहेतुरुपलब्धः. तदिदं आर्जवावस्थानं अपि तद्धेतुतया तथा व्यपदिश्यते. एवं एव व्यापारेऽपि दर्शयितव्यं इति । । ४१४२ । ।

 कार्यलक्षितयोग्यतालक्षणो वा यः शब्दार्थयोरिव रूपादिचक्षुराद्योः सम्बन्धः सम्प्रयोग इत्याह योग्यतेति. अथवास्तु साङ्ख्यादिसिद्धान्तसिद्धः प्राप्तिरूप एव सम्बन्धः. नात्रापि किञ्चिद्दुष्यतीत्याह साङ्ख्यादीनिति. निर्जित्य हि साङ्ख्यादीन्प्राप्तिपक्षोऽत्र दूष्यते. न च ते निर्जेतुं शक्याः. अप्राप्यकारिपक्षे हि सूक्ष्मव्यवहितविप्रकृष्टादीनां अप्राप्तत्वाविशेषेण ग्रहणप्रसङ्गादिति भावः । । ४३ । ।

 अनुमानेनापि श्रोत्रचक्षुषोः प्राप्यकारित्वं अवगम्यते इत्याह
तयोरिति. तयोः श्रोत्रचक्षुषोरित्यर्थः. चक्षुश्श्रोत्रे प्राप्यकारिणी, बाह्येन्द्रियत्वात्त्वगिन्द्रियवदिति. ननु च कर्णशष्कुली चक्षुर्गोलकं च शरीरस्थं एवोपलभ्यते, कथं तत्प्राप्यकारीत्युच्यते. तदेतदेतेषां तावत्प्राप्यकारिवादिनां साङ्ख्यानां मतेन समादधाति केचिदिति. एवं हि साङ्ख्या मन्यन्ते आहङ्कारिकयोः श्रोत्रचक्षुषोर्वृत्तिः शरीराद्बहिर्भवति अर्थदेशं प्राप्नोति. सा च कार्यदर्शनोन्नेया यथाकार्यं अवतिष्ठत इति । । ४४ । ।

{१,२२४} नन्वधिष्ठानं एवेन्द्रियं, तत्रोद्धरणपूरणादिनिग्रहानुग्रहदर्शनात्. इतरथा तदसम्भवात्. यदि ह्यधिष्ठानातिरिक्तं अक्षं भवेत्, तर्ह्यधिष्ठानसंस्कारोऽनर्थकः स्यात्, अत आह चिकित्सादीति. अयं अभिप्रायः यदीन्द्रियं अधिष्ठाने न सम्बद्धं भवेत्, ततोऽधिष्ठानसंस्कारस्तस्योपकारको न स्यात्. अधिष्ठानाधारं तु तत्. अतस्तस्यैवाधारभूतस्याधिष्ठानस्य संस्कार आधेयस्येन्द्रियस्योपकारको भविष्यति गजाश्वपर्याणसंस्कार इवारोहकस्येति । । ४५ । ।

 नन्वेवं अपि गोलकाधिकरणस्यैव तत्संस्कार उपकारको भवतु, तस्य त्वसम्बद्धस्य भागस्य गोलकेन गोलकसंस्कारो नोपकारकः स्यात्. तेन च संस्कृते न प्रयोजनम्. तस्यैव प्राप्तत्वेन प्रकाशकत्वात्. अतो यत्प्रकाशकं तत्संस्कर्तुं अशक्यं असम्बन्धात्. यच्च शक्यं न तेन संस्कृतेन प्रयोजनम्, असम्बद्धस्य हि भागस्य प्रकाशयितुं अशक्तेः, अत आह तद्देश इति. अयं अभिप्रायः एकैवेन्द्रियवृत्तिरनुगताधिष्ठानदेशसम्बन्धा अर्थदेशं यावत्प्राप्ता, अतोऽधिष्ठानदेश एव संस्कारः सर्वोपकारको भविष्यति. यथा पादयोः प्रयुक्तः संस्कारो दूरस्थस्यापि चक्षुष  
उपकारको भविष्यतीति । । ४६ । ।

 अतो नायं एकान्तः यदधिष्ठानदेशे संस्कारात्तद्वर्त्येवेन्द्रियमितीत्याह तस्मादिति. निरन्तराधिकग्रहणं उपपादयति बहिर् इति स्यादन्तेन. कार्यदर्शनबलेन हि तद्वृत्तिः कल्प्यमाना यथाकार्यं अवतिष्ठत{१,२२५}इत्युक्तम्. अतोऽधिष्ठानाधिकपरिमाणार्थदर्शनात्पृथ्वग्रा कल्पयिष्यते. निरन्तरदर्शनाच्च सन्तता. अतो यत्र यादृशं वृत्तिभागे पार्थवं पृथुत्वं भवति, तदनुरूपं एवाधिष्ठानाधिकं महीधरादि गृह्यते. अमूर्ताया अपि वृत्तेरौपाधिको व्योम्न इव भागव्यपदेशः. यदेव तया प्रकाश्यते तदौपाधिकं एव भागव्यपदेशं लभते इति. न च वाच्यं यदि वृत्तिर्गत्वार्थं प्रकाशयति किं इति तर्हि नितान्तदूरवर्तिनो  
ऽपि भावान्न प्रकाशयतीति. यावति हि दूरे कार्यं उपलभ्यते तावन्तं एवाध्वानं असौ सर्पतीत्यधिकदर्शनवत्कल्पनीयं इत्याह दूरेऽपीति । । ४८ । ।

 नन्वेवं अपि यदीन्द्रियवृत्त्यार्थाः प्रकाश्यन्ते, सा तर्हि निर्गत्य गतास्त्येवेति किं न पिहितेन्द्रियस्यापि भावा भासन्ते, अत आह
दीपप्रभेति. नावश्यं पिहितेन्द्रियस्य वृत्तिरस्ति कार्याभावात्तु सा दीपनाशे प्रभावन्निमीलयतोऽपि नष्टेत्युन्नीयत इति । । ४९ । ।  
 अस्तु वा अधिष्ठानपिधानेऽपि वृत्तिः. आत्मप्रयत्नानुगृहीता तु सा आत्मन्यर्थं उपनयति. अधिष्ठानपिधाने ह्यात्मनः प्रयत्नोच्छेदात्प्रयत्नानधिष्ठितया तयानुपनीतोऽर्थो नात्मनानुभूयत इत्याह
अधिष्ठानेति । । ५० । ।

 विच्छिन्नबोधं इदानीं उपपादयति विच्छिन्न इतीति. विभोरप्यात्मनः प्राग्भवीयक\[६४७\]र्मार्जितं सकलभोगायतनं शरीरं इति. तदपेक्षया विच्छेदबुद्धिः. कायेन्द्रिये तु शरीरविच्छेदाभावादविच्छेदबोधो युक्त इति. शब्दे तु विच्छेदाधिकबोधो भ्रान्तिरेवेति किं तदुपपादनेन.\[६४८\]तथा हि स्वदेश एव शब्दः श्रोत्रेण प्रकाश्यते. कुतस्तस्य विच्छेदः. कुतः विभोर्{१,२२६}अमूर्तस्य वृद्धिह्रासावित्याह
शब्दे\[६४९\] त्विति. एतत्तु स्वमतेनोक्तम्. साङ्ख्यमते तु श्रोत्रवृत्तिः शब्ददेशं गच्छत्येव. तत्र शरीरापेक्षयैव विच्छेदबोधो वक्तव्यः. असम्भवं च शब्दाधिकरणे वक्ष्याम इति.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६४७\] ध (ङा)   
\[६४८\] न. स्व (का)   
\[६४९\] शब्देति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अयं च साङ्ख्यसिद्धान्तसिद्धो वृत्तिगमनपक्षो वार्त्तिककारेण प्राप्तिसाधारण्यमात्रेणोक्तः, न पुनरभिप्रेतः. न हीन्द्रियवृत्तिर्नाम काचित्प्रमाणेनावगम्यते. तथा हि आहङ्कारिकाणीन्द्रियाणीति कापिला मन्यन्ते. यथाहुः 

 सात्त्विक एकादशकः प्रवर्तते वैकृतादहङ्कारात् ।

इति. कश्चायं अहङ्कारः. यदि योऽयं आत्मानं प्रकाशयति, स तर्हि ज्ञानमितीन्द्रियाणां कथं प्रकृतिर्भविष्यति. आत्माधारं आन्तरं ज्ञानं कथं तेन बाह्येन्द्रियाण्यारब्धुं शक्यन्ते. अथ मतं तत्त्वान्तरं अहङ्कार इति. तन्न. प्रमाणाभावात्. अपि च तत्त्वान्तरं अपि तत्कापिलैर्विभुः सङ्गीर्यते. ततस्तन्मयानीन्द्रियाण्यपि विभूनि भवेयुः. न च विभूनां वृत्तिरुपपद्यते. वृत्तिर्निर्गमनम्. न च तद्विभूनां सम्भवति. स्यान्मतं न च ब्रूमो विभूनीन्द्रियाणि गच्छन्तीति, किं तर्हि. तदाधारा वृत्तिरिति. केयं वृत्तिरिति वक्तव्यम्. यदि श्रोत्रादीनां शब्दादिग्रहणयोग्यता, सा तर्ह्यमूर्ता शक्तिः कथं गच्छेत्. अपि  
च त्रीण्यन्तःकरणानि महानहङ्कारो मन इति कापिला मन्यन्ते. न च करणं करणान्तराणां प्रकृतिरुपपद्यते करणत्वात्मनोवत्. अतो नाहङ्कारिकाणीन्द्रियाणि. न च तद्वृत्तिरमूर्ता प्राप्यकारिणीति प्रमाणवती कल्पना. तथा शब्दाधिकरणे वक्ष्यति श्रोत्रागमनपक्षे चेत्यत्र वृत्तिगमनप्रतिषेधम्. अतो भौतिकान्येवेन्द्रियाणि प्राप्यकारीणीति वक्तव्यम्.

 किं पुनर्भौतिकत्वे प्रमाणं इन्द्रियाणाम्. दृष्टानुसारः. तथा हि बहिर्भूतानां एव यथायथं रूपाद्यभिव्यञ्जकत्वं उपलब्धम्. तेजसा हि रूपं प्रकाश्यते यथा दीपेन. रसोऽद्भिः. शुष्काणाम्\[६५०\]अपि द्रव्याणां सन्नपि रसो न व्यक्तं उपलभ्यते यथार्द्राणाम्. न च शुष्केषु रसो नास्ति, यावद्द्रव्यभावित्वात्. अतोऽद्भी रसोऽभिव्यज्यते. पार्थिवं च किञ्चिद्द्रव्यं{१,२२७}गन्धस्याभिव्यञ्जकं दृष्टम्. यथा निम्बत्वक्चन्दनगन्धस्य. तत्कषायपरिषिक्तस्य हि चन्दनस्य स्फुटतरं गन्धोऽभिव्यज्यते. न चाद्भिरसावभिव्यज्यते, केवलानां अनभिव्यञ्जकत्वात्. वायुनापि बहिः स्पर्शाभिव्यक्तिरुपलब्धा, यथा हेमन्तशिशिरयोर्  
वियति विततानां अपां सूक्ष्मत्वादनुपलक्ष्यमाणानां वापि वाते शीतस्पर्शोऽवगम्यते. न चासौ वायोः. अनुष्णाशीतस्पर्शत्वाद्वायोः. अतो रूपाभिव्यञ्जकं चक्षुस्तैजसम्. आप्यं रसनं अभिव्यञ्जकं च रसस्य. घ्राणं पार्थिवं गन्धस्य. वायवीयं त्वगिन्द्रियं स्पर्शस्य. श्रोत्रं इदानीं किंप्रकृतिकम्. तदपि भौतिकं इन्द्रियत्वात्. किं पुनर्भूतं तस्य प्रकृतिः. आकाश इति वदामः. तथा हि द्विविधं कार्यं सर्वभूतानां शरीरं इन्द्रियं च. आकाशस्याप्यवकाशदानेन शरीरोपकारकत्वात्कार्यकारणत्वम्. अतस्तस्यापीन्द्रियेण कार्येण भवितव्यम्.  
तत्रेन्द्रियान्तराणां भूतान्तरप्रकृतित्वादाकाशं एव श्रोत्रस्य प्रकृतिरिति निश्चीयते. अपि च स्वगुणं एव भूतान्तराणि व्यञ्जयन्ति. न च तेषां शब्दो गुणः, आकाशगुणत्वात्. अत आकाशं एव तस्याभिव्यञ्जकं इति युक्तम्. एवञ् च दृष्टानुसारिणी कल्पना कृता भवति. सन्ति हि देहेषु पृथिव्यादिभूतभागाः क्ल्प्तगन्धाद्यभिव्यक्तिशक्तयश्च बहिरिति शरीरेऽपि वर्तमानानां तेषां एव व्यञ्जकत्वानुमानं युक्तम्. एवञ् च प्राप्तिरपि स(?मि ।म)र्थिता भवति. त्वग्घ्राणरसनानां हि स्थितं एव प्राप्यकारित्वम्. श्रोत्रस्यापि कर्णच्छिद्रपरिमितनभसो धर्माधर्मोपगृहीतस्य स्वदेश एव विभुं शब्दं प्रकाशयतः प्राप्यकारित्वं एव. तेजसो हि विसरणस्वभावस्य चक्षुषो  
निर्गतस्यार्थदेशप्राप्तिरुपपन्नैव. अनुद्भूतरूपत्वाच्च तस्य रूपानुपलम्भः. अत एवाग्नितेजसः पृथ्वग्रादिकल्पना च तस्य कार्यदर्शनानुसारेण मूर्तत्वादुपपत्तिमती. सर्वत्र च यथाकार्यदर्शनं योग्यतासनाथा प्राप्तिरिन्द्रियार्थयोः सम्बन्ध इति दर्शयितव्यम्. अतो न काचिदतिप्रसक्तिर्वक्तव्या यथा वक्ष्यति प्राप्तिमात्रं हि सम्बन्धः इति. अतः सिद्धं इन्द्रियाणि भौतिकानि प्राप्यकारीणि चेति । । ५१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६५०\] णां सन्न (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं तावत्सत्सम्प्रयोगशब्दाः विवृताः. पदान्वयं अतः परं अनुसन्धास्यामः. अत्र किल पुरुषस्य सम्प्रयोग इन्द्रियाणां बुद्धिजन्मेत्युच्यते.{१,२२८}तच्चायुक्तं, विभोः पुरुषस्य सर्वभावैरेव सम्प्रयोगाव्यभिचारेण विशेषणोपादानवैयर्थ्यात्. इन्द्रियाणां च भौतिकानां अचेतनत्वात्. चेतना हि बुद्धिरिति सर्वलौकिकाः परीक्षकाश्च मन्यन्ते. न पुनरिन्द्रियव्यापारो बुद्धिरिति. साङ्ख्या हीन्द्रियवृत्तौ बुद्धिशब्दं उपचरन्ति. तत्र तेषां एव परिभाषामात्रम्. अतोऽत्र वक्तव्यं कीदृशोऽत्र पदान्वय इत्यत आह पुरुषेन्द्रियशब्दाविति. अयं अभिप्रायः किं अत्र वक्तव्यम्. भाष्यकारेण  
पुरुषेन्द्रियशब्दौ व्यवहितकल्पनया व्याख्यातौ येनैवं आह सतीन्द्रियार्थसम्बन्धे पुरुषस्य या बुद्धिर्जायते तत्प्रत्यक्षं इति. कः पुनरयं पुरुषः यस्य बुद्धिजन्मना सम्बन्धः, अत आह पुरुष इति. नात्र तात्पर्यमन्यपरत्वात्सूत्रस्य. परमार्थतस्तु पुरुषोऽत्रात्माभिप्रेतः य आत्मवादे प्रसाधयिष्यते. न शरीरं, तस्य भौतिकत्वेनाचेतनत्वादिति । । ५२ । ।

 नन्वेवं अपि यन्नित्यं आत्मानं मीमांसका मन्यन्ते, तन्न सिध्येत्. ज्ञानजन्मनि विकारापत्त्या चर्मवदनित्यत्वप्रसक्तेः. ज्ञानजन्मना त्वविकृतस्य पूर्वावस्थायां इवाप्रमातृत्वप्रसङ्गः, अत आह विक्रियेति. एवं हि मन्यन्ते न किञ्चिद्विकार्मात्रेण वस्तु नश्यति, तत्प्रत्यभिज्ञानात्. एतच्चात्मवाद एव भाष्यकारेण वक्ष्यते. अतो दुरुक्तं परैः

 बुद्धिजन्मनि पुंसश्च विकृतिर्यद्यनित्यता ।

 अथाविकृतिरात्मायं प्रमातेति न युज्यते । ।

इति. अत्र बुद्धिजन्म प्रत्यक्षं इत्युच्यते. तस्य कोऽर्थः. किं बुद्धेर्जन्मातिरिक्तं अनतिरिक्तं वा, यद्यतिरिक्तं तद्वाच्यं कीदृशं इति. न च स्वमते जन्मस्वरूपं अभिहितम्. यदि वैशेषिकोक्तस्वकारणसमवायो जन्माभिधीयते, तस्य नित्यत्वेनाक्षानधीनत्वात्प्रत्यक्षशब्दाभिधेयत्वानुपपत्तिः. अनतिरिक्तत्वे तु पुनरुक्ततैव दोषः, अत आह बुद्धिजन्मेति. अयं अर्थः नायं बुद्धिजन्मेति षष्ठीसमासः. किन्तु बुद्धिश्चासौ जन्म चेति कर्मधारयः. जन्मशब्दश्च कर्तरि मनिन्प्रत्ययान्तः. तेन जायमाना बुद्धिः{१,२२९}प्रमाणं इत्युक्तं भवति. न पुनर्वैशेषिकादिवन्नित्यम्  
अत्यन्तभिन्नं समवायं आचक्ष्महे. कारणदशाविशेष एव कार्यजन्मेत्युच्यते. नासावत्यन्तं कार्यकारणाभ्यां व्यतिरिच्यते. अतः किं अन्यदोषोद्भावनेनेति
| | ५३ | |

 जायमानविशेषणोपादाने प्रयोजनं आह व्यापार इति. कारकान्तराणि जनित्वा कियन्तञ्चित्कालं स्थित्वा स्वकार्येषु वर्तमानानि दृष्टानि. तद्बुद्धावपि प्रमाणे मा भूदिति जन्मविवक्षा सूत्रकारेण कृतेति.

 किं पुनः कारकान्तरसाधर्म्ये दुष्यति, अत आह न हीति. अयं अभिप्रायः न किञ्चिद्दुष्यति. किन्तु नेन्द्रियादिवद्जाता सती बुद्धिः क्षणमात्रं अप्यास्ते. अतः कथं तद्वदेव स्थित्वा प्रवर्तत इति. न केवलं जाता नास्ते, किन्तु जायमानापि नोदास्ते. सा ह्युत्पद्यमानैव स्वार्थं प्रकाशयन्त्येवोत्पद्यत इति न क्षणान्तरं प्रतीक्षते. न ह्यर्थप्रकाशनादन्यद्बुद्धे रूपं उपलभ्यत इत्याह जायत इति. कारकान्तरवैधर्म्यप्रतिपादनेनात्र नित्यबुद्धिवादिनो निराकर्तुं बुद्धेरनतिचिरविनाशित्वं उक्तम्. तत्र चायं हेतुः. यदीयं उत्पत्तिमती तस्या विनाशेनावश्यं भवितव्यम्. न चाहैतुको विनाशः  
सम्भवति, उत्पत्तिमत्त्वादेव. न च प्रहारादिरस्या विनाशहेतुः, अमूर्तत्वात्. अतो ज्ञानान्तरेण वा नाश्यते, तज्जन्मना वा संस्कारेण. तच्चोभयं अपि सहसैव निष्पन्नम्. अस्ति हीन्द्रियादिका सामग्र्यप्रतिबन्धा. सा किं अपरं विज्ञानं न जनयति. स्मृतिहेतुरपि संस्कारोऽनयैव जातमात्रया जनित इति कर्मवत्कार्यविरोधित्वादपि तादात्विको विनाशो बुद्धेरिति युक्तम्. न च सैवेति बुद्धेः प्रत्यभिज्ञानं अस्ति. न च भेदानध्यवसायमात्रादेकत्वसिद्धिः. अपि चार्थान्तरदर्शने स्फुट एवाशुतरविनाशो बुद्धेः, एवञ् च व्यवस्थितैकदर्शनेऽपि तद्वदेव तदनुमानम्. अपि च तत्रापि व्यवहिते ज्ञानं निवर्तते, तच्चिरावस्थायित्वेऽनुपपन्नम्. एवं हि व्यवहिते कुम्भे प्रत्यक्षज्ञानं अनुवर्तेत. न चैवम्. स्मृतिस्तु परस्ताद्  
दृश्यते. सा प्रत्यक्षज्ञानव्याप्तत्वे{१,२३०} न स्यात्.\[६५१\]परोक्षापरोक्षयोरेकगोचरयोरेकदा विरोधात्. स्यादेतदव्यक्तग्रहणं अनवस्थायित्वाद्\[६५२\]विद्युत्सम्पाते रूपाव्यक्तग्रहणवदिति. न. प्रतिषेद्धव्याभ्यनुज्ञानात्. यदि मन्यते बुद्धेर्\[६५३\]अनतिचिरानुवृत्तौ प्रकाशस्य गत्वरत्वाद्विद्युत्सम्पात इव न व्यक्तं भावाः प्रकाशेरन्, अतो नाशुतरविनाशिनी बुद्धिरिति. तन्न. प्रतिषेद्धव्याभ्यनुज्ञानात्. एवं हि विद्युत्प्रकाशजनितेऽव्यक्तबोध उत्पन्नमात्रापवर्गितां बुद्धेर्ब्रुवाणो निषेध्यं एवाशुतरविनाशं अभ्यनुजानाति.\[६५४\]अपि च विशेषाग्रहणे सामान्यमात्रग्रहणं अव्यक्तग्रहणम्. न तु स्वगोचरे किञ्चिदव्यक्तं नामास्ति, विषयाभिरूपत्वाद्ग्रहणानाम्. विशेषाग्रहणं  
च तद्ग्रहणनिमित्ताभावादेव, न तु बुद्धेरनवस्थानात्. विद्युत्प्रकाशे\[६५५\]ऽपि यावदाशुतरविनाशिन्या धिया विषयीकृतं तद्व्यक्तं एव. विशेषास्तु तत्र ग्रहणहेत्वभावादगृहीता एव, न पुनरव्यक्तपरिच्छिन्नाः. न हि गृहीतं अव्यक्तं नाम सम्भवतीति नानवस्थायित्वेऽपि धियां अव्यक्तग्रहणापत्तिः. नित्यबुद्धिवादिनश्चायं अभिप्रायः शब्दाधिकरणे भाष्यकारेण वक्ष्यत इति । । ५५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६५१\] भवेत्(ङा)   
\[६५२\] त्वे   
\[६५३\] द्धेरचि 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[६५४\] ति. वि   
\[६५५\] शे या (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननु प्रमाणं नाम कारकविशेषः. न चाकुर्वत्क्रियां कारकं भवति. यदि तु बुद्धिर्जनित्वा न व्याप्रियते, कथं असौ कारकं प्रमाणं इति च सामान्यविशेषशब्दाभ्यां अभिधास्यते, अत आह तेनेति. सत्यं, न व्यापारसम्बन्धं अन्तरेण कारकत्वं भवति. जन्मैव तु बुद्धेर्व्यापारः, व्यापारान्तरासम्भवात्. तदेव च विवक्षावशात्प्रमेत्युपचर्यते. जन्मना हि तस्याः प्रमाणत्वं भवति. अतस्तयैव क्रियया कारकं प्रमाणं इति च सामान्यविशेषशब्दाभ्यां अभिधानसिद्धिः. चशब्दात्प्रमाणं चेत्यर्थः । । ५६
| |

 अयं च जन्माव्यतिरेकपक्षो या बुद्धिर्जायते इति वदता भाष्यकारेणैव वर्णित इत्याह जम\[६५६\] चेति. अपरं अपि जायमानावस्थाविशेषणोपादानस्य{१,२३१}प्रयोजनं आह तच्चेति. बुद्धिः प्रमाणं इत्येतावत्युक्ते भूता भविष्यन्ती वा प्रमाणं इत्यपि केचित्सम्भावयेयुः, यथा सद्विशेषणोपादाने वर्णितम्. अतस्तदाशङ्कानिराकरणार्थं जायमानविशेषणोपादानम्. भूतभविष्यत्त्वादि(?त्यपादाने ।त्यापादने) पञ्चमीति\[६५७\] । । ५७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६५६\] न्मेति (ङा)   
\[६५७\] मी. अ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अस्तु वा वैशेषिकसिद्धान्तसिद्धः स्वकारणे कार्यसमवायो व्यतिरिक्त एव जन्म, तथापि न किञ्चिद्दुष्यतीत्याह यदा त्विति. स खलु नित्योऽपीन्द्रियाधीनाभिव्यक्तिरिति प्रत्यक्षं अपेक्ष्यत इति । । ५८ । ।

 अत्र भाष्यकारेण बुद्धिर्वा जन्म वेत्यादिना प्रमाणानियमो दर्शितः, तत्राभिप्रायं आह प्रमाणफलभावस्त्विति. अयं अभिप्रायो भाष्यकारस्य एकं इदं सूत्रं नोभयं उत्सहते कर्तुं यत्प्रमाणं च नियच्छति, अनिमित्ततां च विदधातीति. भिद्येत हि तथा वाक्यम्. तदत्रानिमित्ततामात्रं एव विद्यमानोपलम्भनात्प्रतिपाद्यम्. प्रमाणं तु विवक्षावशेन बुद्ध्यादीनां अन्यतमं भविष्यति. करणं हि प्रमाणं, साधकतमं च करणं, विवक्षाधीनश्च साधकतमभावः. अतो यदेव तु बाह्यापेक्षया फलं प्रत्यासन्नं इति विवक्ष्यते तदेव प्रमाणं  
भविष्यति. ततः परं चाभ्यर्हितत्वविवक्षया फलं इति । । ५९ । ।

 यथेष्टकल्पनां एव दर्शयति यद्वेति. असतीन्द्रिये ज्ञानोदयाभावात्तदेव प्रमाणम्. सदपि चेन्द्रियं असङ्गतं अर्थेन न ज्ञानं जनयतीति तदर्थसङ्गतिः प्रमाणम्. सम्बद्धं अपि चेन्द्रियं अर्थेन मनसानधिष्ठितं न प्रमाणं इति तन्मनस्संयोगः प्रमाणम्. सर्वस्मिन्नपि च सत्यसत्यात्ममनस्संयोगे ज्ञानानुदयात्स च प्रमाणम्. अथवा सर्वेषां एकतरापायेऽपि न ज्ञानं{१,२३२}जायत इति सर्व एव संयोगः प्रमाणम्. आत्मना वा मनसो योग इति योजनीयं इति । । ६० । ।

 एषु प्रमाणेषु फलं दर्शयति तदेति. इन्द्रियादिप्रामाण्यपक्षे ज्ञानं फलं इत्यर्थः. ननु यदीन्द्रियादि प्रमाणं, तेन तर्हि सदा ज्ञानं जनयितव्यं एव. न च तदस्ति, अस्ति खलु पिहितचक्षुषोऽपि चक्षुः. न च तद्ज्ञापयति. संयुक्तं ज्ञापयतीति चेद्, न. व्यभिचारात्. संयुज्यते खल्वस्य नानार्थैर्नायनं तेजः. किञ्चिदेव तु जापयति. अतो व्यभिचारादकारणं इन्द्रियादि ज्ञानजन्मनीति, अत आह तत्रेति. उक्तं इदं अस्माभिर्व्यापारवचनः प्रयोगशब्द इति. फलानुमेयश्चासौ व्यापारः. अतो यत्रैव फलं उपलभ्यते तत्रैव व्यापारवत्त्वात्तेषां प्रमाणत्वं इति. असति तु व्यापारे  
न फलं उत्पद्यत इति नातिप्रसङ्ग इत्याह व्यापार इति । । ६१ । ।

 नन्वस्तु व्यापारवाचिप्रयोगशब्दपक्षेऽतिप्रसङ्गपरिहारः. प्राप्तिवचनत्वेऽतिप्रसङ्गो दुष्परिहरः. अस्ति हि चाक्षुषस्य तेजसो नानार्थैः सम्प्रयोगः. न च तावद्ज्ञापयति, किञ्चिदेव तु कदाचित्. अपि च का चेयं प्राप्तिः. यदि संयोगः, स च द्रव्येणैवेति रूपसंविन्न स्यात्. अथ तेनापि संयुक्तसमवायादस्ति सन्निकर्ष इत्युच्यते, समानोऽसौ रसादिष्वपीति तेऽपि चक्षुषानुभूयेरन्निति सर्वात्मकार्थग्रहणं इतीन्द्रियसंयोगप्रमाणपक्षे परैरुक्तं यत्तत्परिहरति न चेति । । ६२ । ।

 कः पुनः  
सर्वात्मना सम्बन्धो नास्तीति वदतोऽभिप्रायः यदि गुणैः संयोगो न रसादिभिः सम्भवतीति, स तर्हि रूपेणापि गुणत्वाविशेषान्न स्यादेव. संयुक्तसमवायस्त्वविशिष्टः सर्वेषां इत्युक्तं एव, अत आह {१,२३३} प्राप्तीति. अयं अभिप्रायः भवेदयं दोषः यदि प्राप्तिमात्रं एवेन्द्रियार्थयोः सम्बन्धः प्रमाणं आश्रीयत इति. स तु योग्यतासहायः. योग्यता च कार्यदर्शनोन्नेया. अतो यदेव यदिन्द्रियसंयोगानन्तरं अनुभूयते तत्रैव तत्सम्प्रयोगस्य योग्यत्वं, नेतरत्र, प्रमाणाभावात्. अत एव जिघृक्षितसूक्ष्मरूपादिग्रहणप्रसङ्गोऽपि परिहर्तव्य इति किं इति नाभ्युपेयते, अत आह मा भूदिति.  
अयं अभिप्रायः यो हि ज्ञानं प्रमाणं इष्ट्वा सत्सम्प्रयोगं प्रमाणकारणं आतिष्ठते न तु प्रमाणं, तेनापि प्राप्तेरविशेषात्त्वचा रूपावधारणं मा भूदिति न प्राप्तिमात्रं सम्बन्धोऽभ्युपगन्तव्य इति । । ६३ । ।

 अथ तु प्रमाणनिष्पत्तौ योग्यतासहिता प्राप्तिरिष्यते, शक्यं तत्फलनिष्पत्तावपि वक्तुं इति दोषप्रसङ्गपरिहारतुल्यत्वान्नैकः पर्यनुयोज्यो भवतीत्याह यथेति. नियता हि काचिदेव स्वविषयेण रूपादिना चक्षुरादीनां सङ्गतिरिति. योग्यत्वादिति. तत्रैव कार्यदर्शनयोग्यत्वादित्यर्थः । । ६४ । ।

 एवं तावदिन्द्रियार्थसम्बन्धप्रमाणपक्षेऽतिप्रसङ्गपरिहारोऽभिहितः. इदानीं द्व्याश्रयो योगः कथं अक्षेणैव व्यपदिश्यत इति चोद्यं परिहरति योगस्येति. अस्यार्थः नेदं अदृष्टपूर्वं यदनेकैरपि सम्बद्धं एकेनैव व्यपदिश्यत इति. भवति हि डित्थडवित्थयोर्मातुर्डित्थमातेति व्यपदेश इति. आह
अस्त्वन्यतराश्रयो व्यपदेशः. इह तु नियमेनैवाक्षेण व्यपदेशो दृश्यते नार्थेन. मातुस्तु डवित्थेनापि कदाचिद्व्यपदेशो भवत्यत आह अथवेति. असाधारणेन हि व्यपदेशो भवति. ज्ञानस्यासाधारणं अक्षं, तदर्थं एवाक्षाणां निर्माणात्. अर्थस्तु कार्यान्तरसाधारणः नासौ व्यपदेशहेतुरिति । । ६५ । ।

{१,२३४} अत्र चेन्द्रियार्थसम्बन्धप्रमाणपक्षे विषयभेदोऽपि प्रमाणफलयोर्नास्त्येव, सम्बन्धस्यार्थाश्रयत्वाद्ज्ञानस्यापि तद्विषयत्वादिति. आत्ममनस्सम्बन्धप्रमाणपक्षे तर्हि विषयभेदो भवेत्. स ह्यात्ममनऽश्रयः ज्ञानं चार्थविषयं इति शङ्कते तावत् संयोगे त्विति\[६५८\]फलयोरन्तेन. परिहरति नेति. कारणं आह अर्थे हीति. अस्यार्थः
यद्यप्यात्ममनस्सम्बन्धो नार्थाश्रयः, तथाप्यर्थे व्याप्रियते. ज्ञानं अपि तद्विषयं एवोत्पद्यत इति व्यापारतः समानविषयत्वं इति । । ६६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६५८\] ति प (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अथ पुनराश्रयो विषयोऽभिप्रेतः, तदुभयोरप्यात्मस्थत्वात्सुतरां समानविषयत्वं इत्याह अथापीति । । ६७ । ।

 अयं एवात्ममनस्संयोगो ज्ञानोत्पत्तेः प्रत्यासन्नतया कारकान्तरेभ्यो विशिष्ट इत्ययं एव प्रमाणं इत्याह प्रकृष्टसाधनत्वादिति । । ६८ । ।

 सर्वसंयोगप्रमाणपक्षेऽपि पूर्वोक्तसमस्तदोषपरिहारोऽनुसन्धातव्य इत्याह प्रमाण इति. इन्द्रियप्रामाण्यपक्षेऽपि तस्यार्थप्राप्त्या ज्ञानस्य च तद्विषयत्वेन स्फुटं विषयसाम्यं इत्याह प्रमाणं इति । । ६९ । ।

 एवं तावदिन्द्रियादिप्रामाण्यपक्षे प्रमाणफलयोर्विषयसाम्यं उक्तम्. इदानीं ज्ञानप्रामाण्यपक्षेऽप्येवं एव दर्शयितव्यं इत्याह
प्रमाणेति.{१,२३५}सर्वसविकल्पकज्ञानानि विशेषणज्ञानपूर्वकाणि, यथा दण्ड्ययं गौरयं शुक्लोऽयं गच्छत्ययं डित्थोऽयं इति. तदिह विशेषणज्ञानं प्रमाणं विशेष्यज्ञानं च फलम्. विशेष्यज्ञानसिद्ध्यर्थत्वाच्च विशेषणज्ञानस्य. तत्रापि व्यापारतः समानविषयत्वं इति । । ७० । ।

 यदा तु विशेषणं एव बोद्धव्यं प्रमित्सितं भवति, तदा तर्हि कः प्रमाणफलयोर्विवेकः, कथं वा समानविषयत्वं अत आह विशेषणे त्विति. अयं अभिप्रायः तत्रापि विज्ञानद्वयं उपलभ्यते. आलोचनाज्ञानं हि तत्र विशेषणे निश्चयं प्रसूते. तादर्थ्याच्च समानविषयत्वं इति विवेक इति । । ७१ । ।

 आलोचनाज्ञानमात्रपर्यवसाने तर्हि को विवेकः, अत आह निश्चय इति. अयं अभिप्रायः आलोचनाज्ञानेऽपि हि तदिदं इति प्रत्यभिज्ञानात्मकं ईदृशोऽयं इति वा निश्चयात्मकं ज्ञानान्तरं शब्दयोजनाशून्यं अस्त्येव, यथा तिरश्चां अन्येषां वा अस्मृतशब्दानां वाचकरहितं असाधारणं वस्तु प्रतिपद्यमानानाम्. अतोऽस्त्येव ज्ञानद्वयप्रदर्शनात्प्रमाणफलविवेकः. यदा पुनरालोचितेऽर्थे निश्चयो न जायत एव, तदा प्रमाणत्वं एव नास्तीत्याह नासाविति. अर्थावधारणफलत्वात्प्रमाणत्वस्य, तस्य च तदानीं अभावादिति । । ७२ । ।

 विशेष्यज्ञान इदानीं का वार्ता. न तावदप्रामाण्यं, सर्वत्र प्रसङ्गात्. न चासति फले प्रमाणत्वं अपि शक्यं समर्थयितुम्. अथ तदेव प्रमाणं फलं चेति द्विरूपं इष्यते, अस्तु तर्हि विशेषणज्ञानादिष्वपि द्विरूपत्वं एव, किं भेदोपन्यासेन. युक्तं चैतदेवम्. एवं हि प्रमाणफलयोरत्यन्तप्रत्यासत्तिर्{१,२३६}आश्रिता भवति. सैव चोपपत्तिमती. न ह्यन्यत्र साधनं अन्यत्र साध्यं दृष्टम्. न हि परशौ खदिरं प्राप्ते पलाशे छिदा भवति, अत आह हानादीति. अयं अभिप्रायः यत्तावदिदं अतिप्रत्यासत्तितृष्णयैकत्वं प्रमाणफलयोः, तदनन्तरं एव निराकरिष्यामः. यत्तु  
विशेष्यज्ञानस्य फलान्तरं न दृश्यत इति. तन्न. अस्ति तत्रापि तदुत्तरकालभावि हानादि फलम्. अथ ज्ञानस्य ज्ञानं एव फलम्, एवं इहापि हानादिधीरेव फल\[ं\] भविष्यतीति. अथोपकारादिस्मृतिव्यवहिता हानादिबुद्धिर्न फलं इति किं मन्यसे, अस्तु तर्हीयं एवोपकारादिस्मृतिः फलं इत्याह
उपकारादीति । । ७३ । ।

 यस्तु विषयैकत्वं इच्छता प्रमाणफलयोरेकत्वं आश्रितं, तदलौकिकं अयुक्तं चेत्याह विषयेति । । ७४ । ।

 यच्चेदं उक्तं परशौ खदिराश्रिते पलाशे न छिदा दृश्यते इति. इदं वा किं दृश्यते यत्परशुच्छेदनयोरेकत्वं इति. अतो यत्र साधनं व्याप्रियेत तत्र फलं निष्पद्यते. तच्च पूर्वं प्रतिपादितं एव, न तु साधनं एव फलं इत्यभिप्रायेणाह छेदन इति । । ७५ । ।

 यदि तूच्यते साध्यसाधनयोर्विषयभेदो\[६५९\]न दृष्टः एकत्वं च, तदन्यतरस्मिन्नाश्रयितव्येऽस्मभ्यं विषयाभेदो रोचत इति. तन्न. शक्यं इदं इतरेणापि वक्तुं इति सापहासं आह भवत इति । । ७६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६५९\] दो दृ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२३७} यदि तूच्यते फलभूतस्यैव ज्ञानस्य करणत्वं औपचारिकं कथञ्चित्कल्प्यते, न तु पारमार्थिकम्. पारमार्थिकं हि द्विरूपत्वं एकस्य न सम्भवति. तदौपचारिकं करणत्वं आश्रित्य तदुभयं उपपादयिष्याम इति. एवं तर्हि भिन्नयोरेव प्रमाणफलयोः कथञ्चिद्विषयैकत्वं किं इति न कल्प्यते, तथा सत्युभयं पारमार्थिकं भविष्यतीत्याह करणत्वेति. तच्च कथञ्चिद्विषयैकत्वं पूर्वं उक्तं एव. परैर् इति. बौद्धापेक्षया स्वात्मनि परशब्द इति । । ७७
| |

 प्रकृतं इदानीं प्रमाणफलविवेकं उपसंहरति परिच्छेदेति. अर्थपरिच्छेदफले आत्ममनस्संयोगाद्यानन्तर्यविवक्षया प्रमाणम्. ज्ञाने च प्रमाणे पूर्वं आलोचनादिज्ञानं प्रमाणम्. परं तु विशेषणादिज्ञानं फलं इति प्रकरणार्थः. सर्वं चेदं एवं सत्यनुवादत्वं इत्येतत्पक्षाश्रयणेनोक्तं इति द्रष्टव्यं इति । । ७८ । ।

 यदि तूच्यते नेदं औपचारिकं करणत्वम्, अपि तर्हि द्विरूपं एकं एव ज्ञानं स्वसंवित्त्या विषयाकारेण च. तदत्र स्वसंवित्तिः फलं, विषयाकारः प्रमाणम्. यथाहुः 

 विषयाकार एवास्य प्रमाणं तेन मीयते ।

 स्वसंवित्तिः फलं चात्र तद्रूपो ह्यर्थनिश्चयः । ।

इति. स तु विषयाकारः स्वयं अनाकारस्य न स्वाभाविको ज्ञानस्य केवलं अर्थेनाधीयत इति सौत्रान्तिकमतं उपन्यस्य निरस्यति स्वसंवित्तीति. इदं नीलं इति बहिर्विषयानुभवसमर्थं एव ज्ञानं न स्वरूपानुभवक्षमं, स्वात्मनि क्रियाविरोधादिति विज्ञानवादे वक्ष्याम इति. यच्चेदं उक्तं विषयाकारः प्रमाणं इति. तन्न, प्रमाणाभावात्. विषयाकारो{१,२३८}नामार्थेन ज्ञानं आधीत्यत इति न\[६६०\]नः प्रमाणं, तदधीनज्ञानवैचित्र्यानुपपत्तेः. यदि त्वयं विषयाकारो विषयस्थ एव, तदा तस्मिन्प्रमाणे भिन्नार्थत्वं अपरिहार्यं एवेत्याह प्रमाण इति । । ७९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६०\] नास्ति नः (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अन्यन्मतं स्वभावतः स्वच्छं ज्ञानं अनादिवासनोपप्लावितानेकनीलाद्याकारं आत्मानं आत्मनैव गृह्णाति. तदस्य स्वाकारः प्रमाणं, विषयाकारः प्रमेयं, स्वसंवित्तिः फलं इति. यदाहुः 

 यदाभासं प्रमेयं तत्प्रमाणफलते पुनः ।

 ग्राहकाकारसंवित्त्योस्त्रयं नातः पृथक्कृतं । ।

इति. तदेतदुपन्यस्य दूषयति स्वाकारश्चेति. स्वसंवित्तिस्तावन्निषेध्यत इत्युक्तम्. यश्चायं स्वाकारः प्रमाणतया कल्पितः सोऽपि स्वसंवित्तेरन्यो नावगम्यते. संविद्रूपतैव ज्ञानस्य स्वाकारः. तच्च फलं एव किं अन्यत्प्रमाणं भविष्यतीति. विषयाकारस्तु बहिरेव\[६६१\]बाधिताकारसंवित्संविहितो नान्तर्वृत्तिं अनुभवितुं अर्हतीति नैवं अपि समानविषयत्वं उपपादयितुं शक्यं इति भावः । । ८० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६१\] वा (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अस्तु वा स्वसंवित्तेरन्यः स्वाकारः. स तु परिच्छिन्नो वा प्रमाणं अपरिच्छिन्नो वा. न तावदपरिच्छिन्नः. अपरिच्छिन्नस्य सत्त्वायोगात्. परिच्छेदश्च न तेनैव तस्येत्यपरापराकारकल्पनायां आकारानन्त्यप्रसङ्ग इत्याह स्वाकारस्येति. असञ्चेतितस्य स्वाकारस्य न सत्ता सिध्यतीत्याह न चेति. इदं चानागतावेक्षणेन पूर्वं अस्माभिरुक्तं एव. यश्चायं विषयाकारो ज्ञानादभिन्नो ग्राह्य इति कल्पितः, तस्यापि स्वात्मनि{१,२३९}वृत्तिविरोधेन ज्ञानेन ग्रहीतुं अशक्यत्वादन्यस्य च ग्राहकस्यानुपलम्भनादभावः स्यादित्यभिप्रायेणाह ग्राह्य इति. तदेवं परपक्षे त्रितयं एव मानमेयफलात्मकं लुप्यत इति दर्शितं इति । । ८२ । ।

 ननु भवत्पक्षेऽपि सुखादिप्रत्यक्षेषु स्वसंवित्तिरेव फलं अभ्युपगन्तव्यम्, ज्ञानातिरिक्तानां सुखादीनां असम्भवात्. तान्यपि ज्ञानसमानहेतुकानि. ज्ञानं हि समनन्तरप्रत्ययाद्वासनासहायाद्भवति. सुखाद्यपि रूपादिज्ञानेभ्यो वासनासहायेभ्यः परिनिष्पद्यते. अतस्तदपि ज्ञानं एव, कारणाभेदे कार्यभेदायोगात्. यथाहुः 

 तदतद्रूपिणो भावास्तदतद्रूपहेतुजाः ।

 तत्सुखादि\[६६२\]किं अज्ञानं विज्ञानाभिन्नहेतुजं । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६२\] क (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इति. एवं ज्ञानानां सतां ग्राह्यान्तराभावात्संवेदनत्वं एव, अत आह
मनसश्चेति. अयं अभिप्रायः न सुखादिसंवेदनान्यपि विज्ञानान्तरविधां अतिवर्तन्ते. तान्यप्यन्तःकरणेन मनसेन्द्रियेण संयुक्तान्यात्मगुणान्तर्भूतान्येवात्मना प्रतिपद्यन्ते. अतो मातृमेयमानमितयस्तत्रापि भिद्यन्ते. यत्तु ज्ञानकारणत्वेन ज्ञानत्वं उक्तं, तत्र किं समवायिकारणं सुखस्य ज्ञानमाहोस्विन्निमित्तम्. न तावत्पूर्वः कल्पः, तेषां ज्ञानवदात्मसमवायित्वात्. निमित्तत्वं तु सर्वार्थक्रियास्वविशिष्टं ज्ञानस्येति तासां अपि ज्ञानत्वापातः. तस्मान्न किञ्चित्स्वसंवेदनं इति. यदुक्तं परैः  
सर्वचित्तचैत्तानां आत्मसंवेदनं प्रत्यक्षं इति, तत्प्रत्युक्तं भवतीति । । ८३ । ।

 ननु समस्तोऽयं प्रमाणफलप्रपञ्चो लक्षणाभ्युपगमेन भवता दर्शितः. तदिह विषयविशेषोऽपि दर्शयितुं उचितः. यथान्यैः कल्पनापोढं अभ्रान्तं प्रत्यक्षं इति प्रत्यक्षलक्षणं उक्त्वा तस्य स्वलक्षणविषयत्वं दर्शितं अत आह सम्बद्धं इति. अयं अभिप्रायः स नाम विषयं दर्शयतु\[६६३\]यस्य किञ्चिद्{१,२४०}व्यावर्त्यं अस्ति, यथा बौद्धस्यैव सामान्यम्. अस्माकं तु सम्बद्धवर्तमानविषयं प्रत्यक्षं, न सामान्यविशेषयोरन्यतरदपि व्यावर्त्यं इति किं विषयनिर्देशेनेति । । ८४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६३\] ति (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वत्र भाष्यकारेण प्रत्यक्षं अनिमित्तम्, एवंलक्षणकं हि ततित्युक्तम्. अतो यदेवंलक्षणलक्षितं तन्नामानिमित्तं भवतु. बौद्धादिलक्षितं तु किं निमित्तं न भवतीत्याशङ्क्याह लक्षणं इति. एवं हि मन्यते बौद्धादिलक्षणलक्षितं अपि यदि लौकिकं प्रत्यक्षं, तर्हि नियतं विद्यमानोपलम्भनम्. नो चेत्प्रत्यक्षं एव न भवतीति सिद्धा सर्वस्यानिमित्ततेति । । ८५ । ।

 ये च निर्विकल्पकप्रत्यक्षवादिनो बौद्धाः तेषां सुतरां धर्मे प्रत्यक्षस्यानिमित्ततेत्याह निर्विकल्पकेति. अत्र कारणं आह
साध्यसाधनेति. स्वर्गयागादिसाध्यसाधनसम्बन्ध एव धर्मः, नासावविकल्प्य ग्रहीतुं शक्यत इति । । ८६ । ।  
 अत्र भाष्यकारेण प्रत्यक्षस्यानिमित्ततां प्रतिपाद्य तत्पूर्वकत्वाच्चानुमानादीनां अप्यनिमित्तत्वं उक्तम्. तच्च तत्पूर्वकत्वासम्भवेनाक्षिपति कथं इति. किं इति न भवतीत्यत आह यदेति. एवं हि मन्यते इन्द्रियार्थसामर्थ्यमात्रजन्मा हि धीः प्रत्यक्षम्. सा च स्मृत्याक्षिप्तनां अजातिगुणद्रव्यकर्मविकल्परहिता. न हीन्द्रियाणि स्मर्तुं शक्नुवन्ति. नाप्यर्थः. यथाहुः न हीन्द्रियमियतो व्यापारान्कर्तुं समर्थं,{१,२४१}सन्निहितविषयबलेनोत्पत्तेरिति. अतो नैवंविधप्रत्यक्षपूर्वकत्वं अनुमानादीनां उपपद्यत इति । । ८७ । ।

 ननु निर्विकल्पकप्रत्यक्षपूर्वकाणि किं इत्यनुमानादीनि न भवन्ति, अत आह न चेति. अयं अभिप्रायः
लिङ्गादिविकल्पपूर्वकाण्यनुमानादीनि. न तेषां निर्विकल्पकादेवात्मलाभः सम्भवति. न च विकल्पसम्भिन्नानां ज्ञानानां प्रत्यक्षत्वं उपपद्यते. आन्तरालिकविशेषणविशेष्यार्थस्मरणेनेन्द्रियार्थव्यापारख्यवधानात्. न च निर्विकल्पकोदये व्यापृतं सदर्थेन्द्रियं पुनः सविकल्पकोत्पत्तावपि व्याप्रियत इति प्रमाणं अस्ति, विशेषणादिस्मरणसमनन्तरं सम्भवत्सविकल्पकं तद्भावभावात्तत्कारणकं एव भवेत्. अपि च यदि तदिन्द्रियं पुनः सविकल्पकोत्पत्तावपि कारणं, तत्प्रागप्यासीदिति किं  
न सहसैवं सविकल्पकप्रत्ययानपि जनयेत्. अतो नेन्द्रियार्थसामर्थ्यजन्मानः सविकल्पकप्रत्यया इति न प्रत्यक्षम्. इन्द्रियव्यापारासत्तिमात्रेण तु प्रत्यक्षत्वे निमीलितनयनस्यापि विकल्पः प्रत्यक्षो भवेत्. यच्च नामाविकल्पकं प्रत्यक्षं न तल्लिङ्गादिविकल्पकं इति न कथञ्चित्प्रत्यक्षपूर्वकत्वं अनुमानादीनाम्. उपमानेऽपि वनस्थस्य\[६६४\]गवयदर्शिनः\[६६५\]स्मृते नगरस्थे गवि यत्सादृश्यग्रहणं,\[६६६\]तदपि नाविकल्प्य भवतीति सम्बन्ध इति । । ८८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६४\] स्थग   
\[६६५\] यसदृशस्मृ (ङा)   
\[६६६\] श्यं त (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अर्थापत्तिरप्यतीन्द्रियेषु विषयेष्वेव शक्ता श्रोत्रादिषु न परं प्रत्यक्षेण अन्येनापि प्रमाणेनाद्र्ष्टपूर्वेषु प्रवर्तते. सा कथं प्रत्यक्षपूर्विका भविष्यतीत्याह अर्थापत्तिरिति. क्वचित्पूर्वदृष्टेऽपि सन्निवेशविशेषविशिष्टे प्रवर्तते, यथा गृहाभावदृशः पुरुषस्य देवदत्तस्य बहिर्भावावगम इति प्राय इयुक्तम्. ननु भवत्वतीन्द्रियविषया अर्थापत्तिः. यत्तु अनुपपद्यमानं उपलभ्य प्रवर्तते तत्प्रत्यक्षपूर्वकं भविष्यतीत्यत आह
प्रवर्तते{१,२४२}चेति. योऽपि दाहादिः शक्त्याद्यर्थापत्तेर्निमित्तं सोऽपि यावत्कथं इदं कदाचित्  
कार्यं अकस्माज्जातं इति न विकल्प्यते, न तावदर्थापत्तेर्निमित्तं भवतीति
| | ८९ | |

 अपि च यत्र देशान्तरप्राप्त्या सूर्यस्य गतिं अनुमाय गतिसाधनं लिङ्ग्यनुमीयते, तत्र कथं प्रत्यक्षपूर्वकत्वं इत्याह यत्र चेति. लिङ्गं सूर्यगत्यादीति सम्बन्धः. लिङ्गि तु गतिसाधनं अत्र दर्शयितव्यं इति । । ९० । ।

 प्रत्यक्षपूर्वकत्वे च गृहीतग्राहित्वादनुमानादीनां अप्रामाण्यं प्रसज्यत इत्याह प्रत्यक्षेति. नन्वन्यदा प्रत्यक्षं प्रमाणं भवति, अन्यदा चानुमानादीनि प्रमाणं भविष्यन्तीत्यत आह तैर्यदेति. यद्यनुमानादिप्रवृत्तिकाले न प्रत्यक्षं प्रवर्तते, तदा सोऽर्थोऽक्षस्य न गोचरो भवतीति कथं प्रत्यक्षपूर्वकत्वम्. प्रत्यक्षावगतिवेलायां तु गृहीतग्राहित्वेनाप्रमाणं इत्युक्तं एवेति । । ९१ । ।

 अथोच्येत न ब्रूमः प्रमेयं एवानुमानादीनां प्रत्यक्षेण गृह्यत इति प्रत्यक्षपूर्वकत्वम्. अपि तु लिङ्गादेरन्यतरस्यादौ प्रत्यक्षेण ज्ञानात्, तदिदं आशङ्कते अथ कस्यचिदिति. सर्वस्य हि जातमात्रस्य प्रथमं किञ्चित्प्रत्यक्षं, ततोऽनुमानादीति सदृशं तत्पूर्वकत्वं इति. एतदपि दूषयति तदेति. अत्र हि भविष्यंश्चैषोऽर्थो न ज्ञानकालेऽस्तीति भविष्यत्त्वं धर्मरूपस्य प्रमाणान्तरेणाज्ञाने कारणं उक्तम्. तन्न प्राप्नोतीत्यर्थः । । ९२ । ।

 किं इति न स्यादत आह वर्तमान इति. एवं हि मन्यते
प्रमाणान्तरावेद्यतासिद्ध्यर्थं हि धर्मस्य प्रत्यक्षत्वं विनिवार्यते, न पुनः प्रत्यक्षमात्रेण{१,२४३}निवारितेन किण्चित्प्रयोजनम्. तावतापि चोदनैवेति प्रतिज्ञाया असिद्धेः. तद्यदि क्वचिदेव प्रत्यक्षेण गृहीतेऽनुमानादीनि प्रवर्तन्त इतीदृशं तत्पूर्वकत्वं अनुमानादीनां, तदा प्रत्यक्षेण वर्तमान एव क्वचिदर्थे विज्ञाते अनुमानेनाविध्यमान एव धर्मोऽवगम्यते. एवं प्रमाणान्तरैरपि. ततश्च भविष्यत्त्वेन प्रत्यक्षाग्रहणं अकिञ्चित्करं एव स्यात्. यदि प्रत्यक्षविषय एव तानि प्रवर्तन्त इतीदृशं तत्पूर्वकत्वं भवति, तदा प्रत्यक्षाविषये  
तान्यपि न प्रवर्तन्त इति प्रमाणान्तरावेद्यता सिध्यति. चोदनैवेति च प्रतिज्ञातार्थः. लिङ्गादिति प्रदर्शनमात्रम्. तैरनुमानादिभिरित्यर्थः । । ९३ । ।

 इष्टविघातका(?री ।रि) चेदृशं तत्पूर्वकत्वं इत्याह
प्रत्यक्षेणेति । । ९४ । ।

 एवं दूषितं अन्येषां मतेन समर्थयते केचिदिति. किं नामेदं अत आह तत्पूर्वेति. एवं हि मन्यते नात्र तत्पूर्वकत्वं प्रमाणान्तराणां अनिमित्तत्वे हेतुरुच्यते, किन्तु प्रत्यक्षानिमित्तत्वे प्रतिपादिते यत्तावत्तत्पूर्वकतया प्रामाण्यसम्भावनं अनुमानादीनां, तत्तावन्नास्तीत्येतदनेन भाष्येणोक्तं इति । । ९५ । ।

 अत्र चानुमानाद्यनिमित्तत्वे हेत्वनभिधानादपरितुष्यन्समाधानान्तरं आह प्रत्यक्षेणेति. अयं अभिप्रायः
प्रत्यक्षदृष्टगोचराण्येवानुमानादीनि. तथा हि नागृहीतेऽग्नौ धूमस्य तद्व्याप्तिरवधारयितुं शक्यत इति धूमदृशापि नाग्निरनुमीयत एव. यावन्नगरे गौर्न प्रत्यक्षेणावसीयते, तावद्वने गवयं पश्यतापि नोपमातुं शक्यते. तद्यदि धर्मोऽपि प्रत्यक्षेणावसीयते, कदाचित्ततस्तद्व्याप्तलिङ्गदर्शनादनुमीयेत वा, उपमीयेत वा. न{१,२४४}त्वसौ कदाचिद्प्रत्यक्ष इत्युपपादितम्. अयं चार्थो लिङ्गशब्दं प्रयुञ्जानेन वार्त्तिककारेण दर्शितः. न ह्यसति व्याप्तिदर्शने धूमोऽग्नेर्लिङ्गं भवति. न च व्याप्तिदर्शनं असत्यग्निज्ञाने. एवमुपमाने  
ऽपि दर्शयितव्यम्. आदिशब्देन सदृशं उपादत्त इति । । ९६ । ।

 यच्चानुमितानुमानं न प्रत्यक्षपूर्वकं इत्युक्तं तदप्ययुक्तम्. तत्रापि हि यावद्गतितत्साधनयोः प्रत्यक्षेण सम्बन्धो नावगम्यते, लिङ्गीयगतिसाधनं लिङ्गं च सम्प्रति दृश्यमाना देशान्तरप्राप्तिरादित्यस्य न तावदनुमानं प्रवर्तत इत्याह अनुमानेति । । ९७ । ।

 अनुमाने सर्वत्र धर्मी धर्मविशिष्टः प्रमेयो भवति, न वस्तुसत्तामात्रम्. धर्मानुमाने तु धर्मोऽस्तीति सत्तामात्रं अनुमेयं आपद्यते. न च तद्युक्तं इत्याह सत्ता चेति. यदि त्विहापि धर्मविशिष्टः कश्चिद्धर्म्येकोऽनुमीयेत, तद्धर्मविशेषणासिद्धेरयुक्तं इत्याशङ्कया सहाह
धर्मेणेति । । ९८ । ।

 एवं उपपादितं अननुमेयत्वं प्रयोगेण दर्शयति तस्मादिति । । ९९ । ।

 अनुपमेयत्वेऽपि धर्मस्य प्रयोगं आह अदृष्टेति. यस्य हि सादृश्यं अस्ति तत्सदृशम्. अवयवसामान्यानुवृत्तिश्च प्रतियोगिनि सादृश्यम्. न चासाधारणस्य सामान्यानुवृत्तिः सम्भवति. तथा हि तस्यासाधारणतैव{१,२४५}न स्यात्. तदयं ईदृश(?मे ।ए)कः प्रयोगो भवति. धर्मो नोपमीयते अदृष्टसदृशत्वादसाधारणवत्. तथैव वा नानुमीयते नोपमीयते स्वयं अनुपलम्भाद्गगनकुसुमवदित्यूहनीयं । । १०० । ।

 आह अस्तूपमानानुमानयोरनिमित्तत्वम्. अर्थापत्तिस्तु प्रायशोऽतीन्द्रियार्थविषया दृष्टेति तयैव जगद्वैचित्र्यदर्शनप्रसूतया धर्मोऽवगंस्यते इत्याह नन्विति. जगद्वैचित्र्यं एव दर्शयति सुखीति. ईश्वरदरिद्रादिभेदेन हि सुखिदुःख्यादिभेदभिन्नं जगदुपलभ्यते. तदेवं जगतो वैचित्र्यं असति कारणेऽनुपपद्यमानं कारणं अवगमयति, तच्च धर्माधर्माविति. ननु सुखदुःखयोस्तावद्यदनन्तरं दर्शनसद्भावः, तदेव कारणम्. तत्रापि दृष्टं एवासीदिति किं अदृष्टकल्पनया, अत आह दृष्टस्येति. सत्यपि च दृष्टे तन्न सम्भवति. अव्यभिचारि च कारणं कारणविदां इष्टम्. अतोऽदृष्टकल्पनैव  
प्रसक्तेति भावः. न केवलं सति दृष्टे न भवति, असत्यपि भवत्येव. यद्यस्मिन्नसति भवति तद्न तत्कारणकं घट इव शशविषाणाकारणक इत्याह तदभाव इति. व्यभिचारं एव प्रपञ्चयति सेवाध्ययनतुल्यत्व इति । । १०२ । ।

 एतदेव निराकरोति स्यादेवं इति. निराकृते स्वभाववादेऽदृष्टं कल्पयितुं शक्यते. न च स्वभाववादो निराकर्तुं शक्यते. कर्मशक्तिवैचित्र्यसिद्ध्यर्थं अवश्याभ्युपगमनीय इत्याह कर्मशक्तेरिति. अवश्यं हि फलवैचित्र्यसिद्ध्यर्थं कर्मणां शक्तिभेदोऽङ्गीकरणीयः. न हि तत्र स्वभावादन्यो हेतुरुत्प्रेक्षितुं अपि शक्यत इति । । १०३ । ।

 अथ तत्र स्वभावो हेतुरिष्यते, एवं तर्हि\[६६७\]सोऽपि जगद्वैचित्र्यार्थं एवास्तु. किं अन्तर्गडुना कर्मशक्तिकल्पनया. तदेतदाह
यथा चेति । । १०४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६७\] र्हि तदपि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अथोच्येत स्वभावो नामानपायी भवति, यथा शीतौष्ण्ये तोयतेजसोर्\[६६८\]इति. इह तु धनवानेवाकस्माद्दरिद्रः. न तत्स्वाभाविकत्व उपपन्नं इति कल्पनीयं अदृष्टं इति, यद्विनाशादस्य धनविनाशो जायत इति. अस्तु तर्ह्यनिर्धारितरूपा अदृष्टसिद्धिः, किं अतिनिर्बन्धेन यस्त्वयं विभागः इदं धर्मफलं इदं अधर्मफलं इति, स नावगन्तुं शक्यते. न च तस्मिन्ननवगते किं अपि कारणं अस्तीति ज्ञानं क्वचिदुपयुज्यत इत्याह अधर्म इति । । १०५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६८\] सोः. इ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एतदेव प्रपञ्चयति किन्न्विति. न केवलं धर्माधर्मफलविवेको न सिध्यति. धर्मफलानां अपि स्वर्गपुत्रादीनां कीदृशात्कर्मभेदतः सिद्धिरित्येतदपि न ज्ञायत इत्याह स्वर्गपुत्रादीति । । १०६ । ।

 न च वाच्यं मा ज्ञायि कर्मफलविवेकः. अस्ति तावत्कारणसामान्यज्ञानं इति. तावता च प्रवृत्त्यभावादित्याह इतीति. प्रवृत्त्यङ्गस्य च ज्ञानस्य हानोपादानार्थिभिर्मूलं परीक्ष्यत इत्याह
प्रवृत्तीति । । १०७ । ।

{१,२४७} उपसंहरति तस्मादिति. सूत्रकारेणापि विशेषजिज्ञासैव प्रतिज्ञाता, उपरिष्टाद्विशेषाणां एव जिज्ञास्यमानत्वात्. स च विशेषोऽनन्यप्रमाणक इत्युक्तं इत्याह विशेषस्येति । । १०८ । ।

 काणादास्तु जगद्वैचित्र्यात्सामान्यतः सिद्धेरागमेन विशेषतोऽवगम्यते. तदयं द्वाभ्यां एव प्रमाणाभ्यां परिनितिष्ठतीति वदन्ति, तत्राह गम्यमान इति. एवं हि मन्यते सामान्यावगतौ त्विह विशेषो न निर्धार्यते व्यभिचारात्. विशेषस्तु सिध्यन्नानालीढसामान्य एव सिध्यतीति किं पृथक्तत्र प्रसिद्ध्या. तस्मादकारणं अर्थापत्तिः सामान्यसिद्धाविति । । १०९ । ।

 ये तु वदन्ति नेयं अर्थापत्तिः, किन्तु सामान्यतोदृष्टानुमानं इदम्. कार्यसामान्यस्य कारणसामान्येन व्याप्तेः. अतो जगद्वैचित्र्यार्थापत्तिवादिनां इवानुमानं एवेदं इति. तेऽप्यर्थापत्तिनिरासेनैव निरस्ता इत्याह यथेति. अयं अर्थः
जगद्वैचित्र्यार्थापत्तिरिव सामान्यतोदृष्टानुमानं प्रवर्तत इति यानुमानस्योपमा कृता, सार्थापत्तिनिराकरणमात्रेणैव नेष्यते नानुमेष्यते नोपमेष्यत इति तु ये वदन्ति, तेषां उपमायां अभागी प्रतिषेध इति. यदि त्वनुमानं अपि विशेषावधारणे शास्त्रापेक्षं इत्युच्यते, तदेव तर्हि सामान्यविशेषयोरपि निरपेक्षं प्रमाणं आपद्यत इत्याह शास्त्रं चेदिति । । ११० । ।

 एवं तावत्प्रत्यक्षेण लिङ्गाद्यन्यतमं गृहीत्वानुमानादि प्रवर्तत इति प्रत्यक्षपूर्वकं इत्युक्तम्. इदानीं तु यदुक्तं न लिङ्गादिप्रत्यक्षं अविकल्पनात्, प्रत्यक्षस्य लिङ्गादिग्रहणस्य च सविकल्पकत्वादिति. तद्दूषयितुं अनुभाषते प्रत्यक्षेति. एवं अनुभाष्य दूषयति तन्नेति. कारणं आह इष्टत्वादिति. अयं अभिप्रायः नायं एकान्तः निर्विकल्पकं एव{१,२४८}प्रत्यक्षं इति. तदुत्तरकालं हि यदनुपरतेन्द्रियव्यापारेण विकल्पोपकृतं अर्थरूपं अनुभूयते, तदपि प्रत्यक्षं इत्युपरिष्टात्प्रपञ्चयिष्यामः. अतः सविकल्पकप्रत्यक्षपूर्वकत्वम्  
अनुमानादीनां उपपन्नं इति । । १११ । ।

 अत्र कश्चिदपिशब्दं असहमानः प्रत्यवतिष्ठते. एवं हि मन्यते
सर्व एव सविकल्पकः प्रत्ययः, वाग्रूपानुविद्धबोधात्. न हि स नाम लोके प्रत्ययो दृश्यते यः शब्दानुगमाद्विना भवति. व्यवहारार्थं च प्रमाणं अनुध्रियते. न च निर्विकल्पकेन कश्चिद्व्यवहारोऽस्ति, सर्वव्यवहाराणां विशेषनिश्चयाधीनत्वाद्निश्चयस्य च विकल्पं अन्तरेणाभावात्. यदि तूच्यते अस्ति बालानां तिरश्चां चाविकल्पः प्रत्ययः व्यवहारश्चेति. तन्न. तेषां अपि सूक्ष्मवागुपपत्तेः. त्रेधा हि वाचं विभजन्ते वैखरी मध्यमा सूक्ष्मा चेति. यथोक्तं 

 शब्दब्रह्मैव तेषां हि परिणामि प्रधानवत् ।

 वैखरीमध्यमासूक्ष्मावागवस्थाविभागतः । ।

इति. किं पुनर्बालानां सूक्ष्मशब्दसद्भावे प्रमाणं, प्रत्ययत्वं एव. प्रत्यया हि ते कथं अशब्दा भविष्यन्ति अस्मदादिप्रत्ययवदेव. कथं अव्युत्पन्ना बालाः शब्देनार्थं योजयन्तीति चेद्, न. प्राग्भवीयशब्दवासनावशादुपपत्तेः. अस्ति हि तेषां भवान्तरीयशब्दवासना. सादृष्टवशादभिव्यक्ता सती शब्दस्मरणं उपकल्पयति. ततः सूक्ष्मशब्दसम्भिन्नं अर्थं बाला अपि प्रतिपद्यन्ते इत्यतोऽयुक्तो विकल्पस्यापीत्यपिशब्द इत्यत आह अस्तीति. अयं अभिप्रायः अयं अप्यनेकान्तः यः सविकल्पक एव प्रत्यक्ष इति. आलोचनाज्ञानं अपि सविकल्पकात्पृथग्भूतं अस्ति. प्रतीमो हि वयं उन्मिषितचक्षुषः  
सहसा संमुग्धं द्व्याकारं परमार्थं वस्तु, यत्सामान्यं विशेष इति च पश्चात्परीक्षका विभजन्ते. यदि तु नादावुदीयते निर्विकल्पकं विज्ञानं इत्युच्यते, ततः सविकल्पकं अपि कथं आत्मानं लभते. तद्धि सङ्केतकालभाविशब्दादिस्मरणपूर्वकम्. न चाकस्मादेव तत्स्मरणं आविरस्ति, निर्विकल्पकोद्बोधितप्राचीनभावनाबीजजन्मान्{१,२४९}अस्तु विकल्पा इति युक्तं यदात्मानं लभत इति. यदपि चाव्यवहाराङ्गत्वं निर्विकल्पकस्येत्युक्तम्. तदयुक्तम्. न हि व्यवहारार्थं एव प्रमाणं आश्रीयते. उपेक्षा हि प्रमाणफलं इष्यत एव. अपि च सन्ति केचिद्व्यवहाराः ये निर्विकल्पकमात्रादेव भवन्ति, यथाग्निना दह्यमानस्य सहसापसरणम्. तद्धि परामर्शानपेक्षम्  
एव झटिति जायमानं उपलभ्यते. तिर्यग्बालानां चाविकल्पकेनैव सर्वो व्यवहारः. न च तेषां सूक्ष्मशब्दसद्भावे प्रमाणं अस्ति. प्रत्ययत्वस्यास्मदादिस्वसंवेद्याविकल्पकप्रत्ययेनानैकान्तिकत्वात्. कथं च तेषां अगृहीतसम्बन्धानां शब्दसम्भिन्नार्थबोधः. यदुक्तं प्राग्भवीयवासनावशादुपपत्तिरिति, तन्न. तस्याः प्रायेण मरणेनोच्छेदात्. भवान्तरानुभूतस्मरणे वा परस्तादपि सम्बन्धग्रहणानर्थक्यम्. यो हि जातमात्रः सूतिकाशयन्ते शयानः कुमारको भवान्तरीयं स्मरति, स कथं उपरिष्टान्न स्मरिष्यति. अथ मतं परस्तादस्य संस्कारो नश्यतीति. तन्न. यस्य हि निधनेन योनियन्त्रपीडया  
च संस्कारो न विनष्टः, तस्य कथं अकस्मादेव द्वित्रैरेव वर्षैः संस्कारनाशो भवति. तस्मादस्ति बालानां अविकल्पः प्रत्ययः, तन्मूलश्च व्यवहार इति सिद्धं निर्विकल्पकं अपि प्रत्यक्षं इति. आदिशब्देन च जातमात्रस्य बधिरस्य तिरश्चां च ज्ञानं उपादत्त इति । । ११२ । ।

 नन्वर्थेन्द्रियसामर्थ्यमात्रजं ज्ञानं निर्विकल्पकम्. न तत्रानुवृत्तिव्यावृत्ती प्रतिभासेते. न च ते अन्तरेण सामन्यविशेषौ प्रकाशेते. अतः कथं तद्विषयं निर्विकल्पकं भविष्यतीत्याशङ्क्याह न विशेष इति. एवं हि मन्यते सत्यं आपातजं निर्विकल्पकं सामान्यविशेषौ न प्रकाशयति. किं अत्रानिष्टं आपादितं इति. ननु यदि सामान्यविशेषौ न प्रतीयेते, किं नाम तेनावगन्तव्यम्. न हि तदतिरिक्तं वस्त्वस्तीत्यत आह तयोरिति. अयं अभिप्रायः व्यक्तिमात्रगोचरं निर्विकल्पकम्. अस्ति वा विशेषातिरिक्ता व्यक्तिः. बाढं, योऽर्थः सामान्यस्य

विशेषाणां चाश्रयः सा व्यक्तिः. के पुनरमी विशेषाः. खण्डादयः, यैरितरेतरं व्यक्तयो विशेष्यन्ते. सामान्यं तु{१,२५०}स्वप्रकाशं एव. इदं च निर्विकल्पकेन सामान्यविशेषयोरग्रहणं सामान्यं इदं विशेषोऽयं इति च विविच्याग्रहणादुक्तम्. तयोरपि तु स्वरूपं प्रकाशत एव. तदेतदुपरिष्टाद्वक्ष्याम इति । । ११३ । ।

 अद्वैतवादिनस्तु सन्मात्रविषयं निर्विकल्पकं प्रत्यक्षं इत्याचक्षते, तदेतदुपन्यस्यति महासामान्यं इति. एवं हि मन्यन्ते
निर्विकल्पकं प्रत्यक्षं वस्तुस्वरूपं विदधाति न वस्त्वन्तरेभ्यो विविनक्ति. इदं इति हि तत्प्रकाशते न पुनर्नेदं इति. न चाप्रकाशमाने विवेके विशेषाः प्रतिभाता भवन्ति. अपि च गवाश्वयोरितरेतरव्यवच्छेदो विशेषः. तदिह किं एकव्यवच्छेदपूर्वकोऽपरस्य विधिः, आहोस्विदेकविधिपूर्वकोऽन्यस्य व्यवच्छेदः, अथ युगपदुभयम्. न तावद्व्यवच्छेदपूर्वको विधिः सम्भवति, निराश्रयव्यवच्छेदानुपपत्तेः. निर्ज्ञातस्वरूपं कुतश्चिद्व्यवच्छिद्यते. अनवगते तु किं  
कुतो व्यवच्छिद्यते. अत एव यौगपद्यं अप्यनुपपन्नम्. विधिपूर्वकस्तु व्यवच्छेदो न क्षणान्तरं अध्रियमाणे ज्ञाने सम्भवति. न हि तदेकं विधाय सहसा निरुद्धं क्षणान्तरेऽन्यं व्यवच्छेत्तुं उत्सहते. अपि च इतरेतराभावो विशेषः. स कथं प्रत्यक्षविषयो भविष्यति, षष्ठप्रमाणविषयत्वात्. अतः सन्मात्रग्राहि प्रत्यक्षम्. तदयं अर्थः द्रव्यं सदित्येवमादिपर्यायवाच्यं महासामान्यं अन्यैः प्रत्यक्षस्य ग्राह्यं उच्यत इति. एवं अनेन प्रकारेण सामान्यविषयत्वं प्रत्यक्षस्य तैराश्रितं इत्याह सामान्येति । । ११४ । ।

 नन्वेवं अप्यप्रतिभासमाना विशेषा न सन्त्येवेति कथं सामान्यं अपि सेत्स्यतीत्यत आह विशेषास्त्विति. अनादिकालीनवासनोपप्लावितविचित्रविकल्पवतीभिर्बुद्धिभिर्विशेषाः प्रकाश्यन्ते. अतस्तदाश्रयः सामान्यव्यवहारो भवति. परमार्थतस्तु न तत्सामान्यम्. एकं एव तु प्रत्यस्तमितसमस्तसामान्यविशेषादिप्रपञ्चं तत्त्वं आस्थीयते वेदान्तविद्भिः. तथा च{१,२५१}सर्वविशेषोपसंहार उक्तं सदेव सोम्येदं अग्र आसीत्नेह नानास्ति किञ्चनेति. के पुनस्ते विशेषाः ये सविकल्पकबुद्धिभिः प्रतीयन्त इति तत्स्वरूपं दर्शयति ते चेति. द्विधा खलु विशेषाः साधारणा असाधारणाश्चेति. साधारणा यथा द्रव्यत्वादयः.\[६६९\]तर्हि  
पृथिव्यादयः सदन्तरेभ्यो गुणकर्मभ्यो विशि\[६७०\]ष्यन्त इति विशेषा इत्युच्यन्ते. तानेव तु बहुषु संश्रिता इति । । ११५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६६९\] यः स (का)   
\[६७०\] शे   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 आह द्रव्यत्वं हि नवसु पृथिव्यादिषु संश्रितं असाधारणास्तु ये प्रतिद्रव्यं अन्येऽन्ये च. के पुनस्ते. यदि खण्डादयः, तन्न. तेषां अपि साधारणत्वात्. खण्डमुण्डादीनां अपि\[६७१\]ह्यन्या अन्या व्यक्तयो भवन्ति. एवं रूपादिष्वपि दर्शयितव्यम्. अतो नासाधारणा नाम विशेषाः केचिदवगम्यन्ते. ये तु नित्यद्रव्यवृत्तयोऽन्त्या विशेषाः, ते व्यावृत्तिबुद्धेरेव हेतुत्वाद्विशेषा एवेति कैश्चिदुक्तम्. तदयुक्तं, प्रमाणाभावात्.\[६७२\]तथा हि न तावदर्वाग्दृशां अस्मद्विधानां ते बुद्धिविषयाः. योगिनस्तु तान्पशन्तीति न नः प्रमाणं क्रमते. न चैवं तैरदृष्टपूर्वैः किञ्चिद्विदितसम्बन्धं  
लिङ्गं अस्ति यतः प्रमास्यन्त इति वक्तव्याः प्रतिद्रव्यवर्तिनो विशेषाः. त उच्यन्ते. सत्यं एकैकश आलोच्यमाना रूपादयो नासाधारणाः यावता गुणजात्यादिगणेनैकैका व्यक्तिः व्यक्त्यन्तरेभ्यो विशिष्यते सोऽसाधारण एव. बहुसाधारण्येऽपि हि यदेव किञ्चिद्यस्यां एव व्यक्तौ न्यूनं अधिकं वा भवति, तेनैवासाधारणव्यपदेशो भवति. तच्चैतदाकृत्यधिकरणे असाधारणविशेषा व्यक्तिरिति व्याख्यानावसरे वार्त्तिककारो वक्ष्यति.\[६७३\]तानिमान्व्यावृत्त्यनुगमा\[६७४\]त्मनावस्थितानुभयविधानपि विशेषानकल्पयत्. गव्यश्वे वा प्रत्यक्षं उत्पन्नं न विशिष्यते. विषयविशेषनिबन्धनो हि ज्ञानविशेषः.  
न चेद्विषयविशेषो निर्भासते दुरधिगमो ज्ञानविशेषः. अतः प्रत्यक्षज्ञानं सन्मात्रगोचरं एवेति सिद्धम्. तदेतदाह तानिति । । ११६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६७१\] ण्डा अपि (ङा)   
\[६७२\] त्. न (का)   
\[६७३\] तीति त   
\[६७४\] ता (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२५२} एतन्निराकरोति तदयुक्तं इति. अयं अभिप्रायः किं उन्मिषितचक्षुषो विचित्रान्भावानुपलभमानस्य बुद्धिर्विशिष्यते न वा. यदि नेत्याह, किं अस्योत्तरेण. अथ विशिष्यते, सैव तर्हि विलक्षणाकारा बुद्धिरुपजाता असंशयिता देशादिभेदेऽप्यनुपजातव्यतिरेका एकत्वं इव नानात्वं अपि स्थापयति. कथं ह्येकबुद्धिगोचरयोर्नानात्वैकत्वयोरेकं सत्यं इतरच्चालीकं भविष्यति. यत्तु विदधाति वस्तुनः स्वरूपं प्रत्यक्षं न निषेधतीत्युक्तम्. सत्यम्. विदधदेतद्भिन्नं एव विदधाति तथा प्रतीतेः. नन्वितरप्रतिषेधाद्विना भिन्नं विधातुं एव न शक्यते. मैवम्. न हीदं इतरप्रतिषेधाद्  
वस्तुभिन्नं, किं तर्हि स्वरूपेणैव. अतस्तत्प्रकाशते. भिन्नं न प्रकाशत इति दुर्भणम्. अत एवेतरेतराभावस्य प्रत्यक्षतापत्तिरिति यदुक्तं तदपि प्रत्युक्तम्. न हि भिन्नं ग्रहीतुं इतरेतराभावो ग्रहीतव्यः. सोऽपि तत्रास्तु तावत्. न प्रत्यक्षेणावसीयते. पश्चात्तु प्रतियोग्यादिस्मरणपुरस्सरं भावविकल्पेनासावध्यवसीयते. योऽपि विधिव्यवच्छेदयोः क्रमयौगपद्यविकल्पः, सोऽप्यसदर्थ एव. न ह्यत्र निर्विकल्पकोदयकाले व्यवच्छेदावगतिरस्ति. किं तत्क्रमादिपरिचोदनया. स्वरूपमात्रं तु वस्तुनः प्रकाशते. तच्चानुभवबलादेव विलक्षणं इत्युक्तम्. ननु यदि स्वरूपभिन्नं वस्तु किं विशेषैः. न प्रयोजनवशाद्  
वस्त्वाश्रीयते. किण् तु संविद्वशेन. सा चाविशिष्टा विशेषेष्विति विशेषाः कथं नाश्रीयेरन्. अपि च असत्सु विशेषेषु तद्भिन्नं स्वरूपं एव न संवर्तते. यथा असत्सु चित्रावयवनीलादिषु चित्ररूपम्. न चैतावता तत्तेभ्यो भिन्नं भवति. न च तद्ग्रहणं अन्तरेण गृह्यते. तद्वद्विशेषवशप्रभावितं एव द्रव्यस्य भिन्नं रूपं तद्ग्रहणसमकालं चानुभूयत इति तन्निरपेक्षग्रहणप्रसङ्गोऽपि न चोदनीयः. सर्वं चैतत्संचिद्बलादेवास्माभिरभिधीयते. न पुनरलौकिकं किञ्चिदुपकल्प्यते. एतदेवाभिप्रेत्य भिन्नरूपोपलम्भनातित्युक्तम्. किं उक्तं भवति. रूपम्  
एव तद्यदेतद्भिन्नम्. अतो युक्तं यदन्यव्यवच्छेदादिबोधनिरपेक्षेण प्रत्यक्षेणावसीयत इति. आह तत्तर्हि रूपं व्याक्रियतां इदं नामेति, अत आह
न हीति. अयं अभिप्रायः नोपाख्या{१,२५३}वस्तुनः सत्त्वे कारणम्. अपि तर्हि, प्रख्या. अस्ति चात्र निर्विकल्पकदशायां अपि विलक्षणवस्तुसंविद्भिन्नरूपविषया सा इति च दर्शितम्. तच्च निर्विकल्पकप्रतिभातं रूपं पश्चात्तु द्वित्रादिभिर्विशेषैः परस्मा अप्यदूरान्तरेण दर्शयितुं शक्यं एवेति । । ११७ । ।

 किं इदानीं व्यावृत्तरूपविषयं एव\[६७५\]निर्विकल्पकं, नेत्याह
निर्विकल्पकेति ग्रहणमन्तेन. सामान्यविशेषात्मनोऽपि वस्तुनो ग्रहणं इत्यर्थः. तथा हि यदायं एकदा नानात्मनो गोपिण्डानुपलभते, तदास्य सहसैवाविकल्पकेन द्व्याकारा मतिराविरस्ति. एकव्यक्तिबोधेऽपि चासावाकारोऽवभासत एव. रूपं हि तद्व्यक्तेः, कथं तस्यां प्रकाशमानायां न प्रकाशेत. तथा दृष्टैकव्यक्तेरपरदर्शने स एवायं गौरिति प्रत्यभिज्ञानं उदेति. न च तददृष्टपूर्वे सम्भवति. आह च 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६७५\] त्तविषयरूपं एव   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तत्रार्थापत्तितः पूर्वं दृष्टेयं इति गम्यते ।

 नैव हि प्रागदृष्टेऽर्थे प्रत्यभिज्ञानसम्भवः । ।

इति. ननु न विशेषः न सामान्यं निर्विकल्पकेनानुभूयत इत्युक्तम्. कथं इदानीं द्व्यात्मकस्यापि ग्रहणं इत्युच्यत इत्यत आह लक्षणाख्येयं इति. अयं अर्थः
लक्षणाख्येयं इदं निर्विकल्पकस्य रूपं सामान्यविशेषात्मकं वस्तु निर्विकल्पकेन विषयीक्रियत इति. तच्च निर्विकल्पकलक्षणकारैरेव परीक्षकैराख्यायते. प्रमाता तु सामान्यं इदं विशेषोऽयं इति च विवेकविधुरं इदं इति संमुग्धरूपं एव वस्तूपलभते. शुद्धं इति. अनुवृत्तिव्यावृत्तिपरामर्शरहितं गृह्यत इत्यर्थः. शुद्धवस्तुजं इत्यत्रापि शुद्धशब्दस्यायं एवार्थो द्रष्टव्यः । । ११८ । ।

 शुद्धं गृह्यत इत्येतदेव प्रपञ्चयति न \[६७६\]हीति. अयं अभिप्रायः स्वरूपमात्रेण सामान्यविशेषौ निर्विकल्पकेन गृह्येते. नासाधारणतया.{१,२५४}सामान्यतया च व्यावृत्त्यनुगमविकल्पाभावात्. ननु किं तदन्यद्व्यावृत्तेरनुगमाच्च विशेषस्य सामान्यस्य च स्वरूपं यद्गृह्यत इत्युच्यते. स एव तयोरात्मा. कथं तदग्रहे तयोरग्रहणं उपपत्स्यते. अहो विवेककौशलं तत्रभवताम्. अनुगमव्यावृत्तिधर्माणौ सामान्यविशेषौ न पुनरनुगतिव्यावृत्ती एवेति यत्किञ्चिदेतत् । । ११९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६७६\] त्वि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं निर्विकल्पकं व्याख्यायेदानीं तद्बलभाविनः सविकल्पकस्य प्रत्यक्षत्वप्रमाणत्वे दर्शयिष्यन्प्रत्यक्षतां तावदाह ततः परं इति. अस्यायं अर्थः ततो निर्विकल्पकात्परं जातिगुणकर्मनां अभिर्यया बुद्ध्या विकल्प्य वस्तु गृह्यते यथा गौरयं शुक्लोऽयं डित्थोऽयं इति, सापि प्रत्यक्षत्वेन सम्मतेति । । १२० । ।

 ननूक्तं इन्द्रियार्थसामर्थ्यमात्रजं हि ज्ञानं प्रत्यक्षं इति स्मृत्याकृष्टसमस्तनामजात्यादिबलभुवश्च विकल्पाः. न चेन्द्रियाणां अर्थस्य च स्मरणसामर्थ्यं इत्यप्रत्यक्षं सविकल्पकं इत्यत आह करणं चेति. अयं अर्थः यदीन्द्रियाणि स्मृत्वार्थं विकल्पयन्तीत्यस्माभिरुच्येत, तदेवं उपालभ्येमहि यत्तानि स्मर्तुं न शक्नुवन्तीति. न त्वेतदेवम्, इन्द्रियाणां करणत्वात्. कर्तरि चात्मनि स्मरणसमवायात्. अतस्\[६७७\]तत्स्मृत्याद्यशक्तिरदोष एवेति । । १२१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६७७\] तः स्मृ (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 किं आश्रितं तर्हि ज्ञानं अत आह आत्मन्येवेति. आत्मा हि चेतयते. स च प्राग्भवीयधर्मोपार्जितेन्द्रियोपनीतं अर्थं बुध्यते स्मरत्यनुसन्धत्ते चेति न किञ्चिदनुपपन्नं इति । । १२२ । ।

{१,२५५} नन्वेवं इन्द्रियसम्प्रयोगस्य शब्दादिस्मरणेन व्यवहितत्वादप्रत्यक्षं आपद्येतेत्युक्तम्, अत आह तेनेति. अयं अभिप्रायः
नात्रेन्द्रियार्थसम्बन्धो विच्छिन्नः. विद्यमाने च तस्मिन्शब्दादि स्मरन्नपि येनैव जात्यादिना वस्तु विकल्प्य गृह्णाति तत्र प्रत्यक्षवान्नरो भवत्येव. स्मरणेनेन्द्रियाणां अदूषितत्वादिति भावः । । १२३ । ।

 नन्विन्द्रियमात्रप्रभावितं प्रत्यक्षं इत्युच्यते. तत्र शब्दादिस्मरणसहितानीन्द्रियाणि कारणं इति कथं प्रत्यक्षशब्दवाच्यत्वं अत आह तच्चैतदिति. इन्द्रियाधीनं ज्ञानं प्रत्यक्षं आख्यायते. गौरयं इत्यपरोक्षाभासं ज्ञानं अनुपरतेन्द्रियव्यापारस्य जायमानं इन्द्रियाधीनं एवेति तैरिन्द्रियैर्व्यपदिश्यत एव, स्मृतिसहायानां अपि तेषां एव कारणत्वादिति भावः. ये त्वनपेक्षिताक्षव्यापारा एव गौरयं इत्यादिस्मरणविकल्पाः तेऽस्माभिरपि स्मृतिमात्रहेतुत्वान्न प्रत्यक्षतयेष्यन्त इत्याह तदसम्बन्धेति । । १२४ । ।  
 इन्द्रियसम्बन्धानुसारिणस्तु भूयांसो विकल्पाः प्रत्यक्षशब्दवाच्या एवेत्याह पुनरिति । । १२५ । ।

 यत्तूक्तं यदीन्द्रियाणि विकल्पोदये कारणं किं न सहसैव जनयन्तीति, तत्राह न हीति । । १२६ । ।

 अथास्फुटावभासमापातजं तत्रैन्द्रि(?य ।यि)कं ज्ञानं अस्तीत्युच्यते, तदत्रापि समानं इत्याह यथेति । । १२७ । ।

 यत्तूक्तं किञ्चिद्दृष्टवतो निमीलितनेत्रस्यापि विकल्पः इन्द्रियव्यापारासत्तिमात्रेण प्रत्यक्षो भवेदिति, तन्न. अनभ्युपगमादेवेत्याह यदि त्विति. अयं अभिप्रायः
नेन्द्रियव्यापारासत्तिरैन्द्रि(?य ।यि)कत्वे कारणं, किं तर्हि, इन्द्रियव्यापारानुपरति. अत इन्द्रियसम्बन्धानुसाराभावात्तत्र प्रत्यक्षता न स्यादिति । । १२८ । ।

 नन्वनेकात्माक्षादिकारणं सविकल्पकं, कथं तदक्षेणैव व्यपदिश्यते अत आह असम्बन्धेति. अयं अर्थः असाधारणं हि शब्दप्रवृत्तौ कारणम्. आत्मादि च कारणं इन्द्रियासम्बन्धार्थेषु\[६७८\]विकलपेषु स्मरणानुमानादिषु तुल्यम्. अक्षं एव त्वपरोक्षावभासिनः\[६७९\]सविकल्पक\[६८०\]स्योदयेऽसाधारणकारणं इति तेनैव व्यपदिश्यते. कल्पन इति सविकल्पकज्ञान इत्यर्थः.

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६७८\] म्बन्धवि   
\[६७९\] नि   
\[६८०\] कोदये   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 निर्विकल्पकप्रत्यक्षवादिनां अपीदं चोद्यं समानं इत्याह
निर्विकल्पकेति. यदि त्विन्द्रियजन्मनो हि निर्विकल्पकस्यानन्तरं सम्भवदेतत्सविकल्पकं तत्कारण\[६८१\]कं एव, इन्द्रियं तु निर्विकल्पकोत्पत्तावेवोपक्षीणव्यापारं इत्युच्यते, तथापि परम्परयाक्षकारणत्वेन प्रत्यक्षं व्यपदेक्ष्यते. यथा कुसुमं पङ्कजं इति. न हि तत्पङ्काज्जायते. किं तर्हि पङ्कभुवः कन्दात्केवलम्. इदं परम्परयाक्षजत्वं अविशिष्टं अनुमानादीनां इति तेषां प्रत्यक्षशब्दवाच्यतानिराकरणार्थं रूढिं अप्येषिष्यामः. यथा पङ्कज\[६८२\]शब्द  
एव व्यवहितस्य योगस्य सौगन्धिकादिसाधारण्यान्नियामिका रूढिरिष्यते. सेयं योगरूढिरिति वार्त्तिककारीयैराख्यायते. तदेतदाह तत्पारम्पर्येति. इदं त्विह वचनीयं रूढिश्चेदाश्रिता किं योगाभ्युपगमेन. समुदायशक्त्यैव हि तदाश्वकर्णादिवत्क्वचिदेव शब्दो वर्तिष्यते क्वचिच्च नेति किं{१,२५७}योगव्यसनेन. न व्यसनितया योगं आश्रयामः, प्रतीतं तु योगं न हातुं क्षमामहे अवघात इव दृष्टम्. यथा तत्रैव नियमान्यथानुपपत्त्या दृष्टकल्पना, तथात्रापि प्रयोगनियमाय\[६८३\]समुदायशक्तिकल्पनेति किं अनुपपन्नम्. नन्वप्रयोगादेवान्यत्राप्रयोगो भविष्यतीति. किं इदं अप्रयोगादप्रयोग इति. यदि पूर्वपूर्वेषां प्रयोक्तॄणां अप्रयोगाद्  
उत्तरोत्तरेषां अप्रयोग इति. तदयुक्तम्. अप्रयोगाभावात्. प्रयोगमात्रे हि प्रवृत्तिहेतुता, अवयवयोः स्वार्थे प्रयोगो दृश्यत एव. समुदायस्तु नान्यः कश्चिद्यस्याप्रयोग इति शक्यते वक्तुम्. समुदायशक्तेरनभ्युपगमात्प्रयोगमात्रादेव पङ्कजादिशब्दप्रवृत्तेः. प्रयुक्तो हि पङ्कशब्दः पङ्के. जनिः प्रादुर्भावे. तदतिरिक्तं वस्तु समुदायो नास्त्येव. कस्याप्रयोग इति वक्तव्यम्. अर्थान्वयो हि तथा प्रवृत्तौ हेतुः. स च सौगन्धिकादिष्वपि समान इति तेष्वपि पङ्कजशब्दप्रवृत्तिः. अतोऽवश्यं अन्यत्राप्रयोगार्थं रूढिराश्रयितव्या. यदुक्तं अन्यत्राप्रयोगस्तु रूढिं आपादयतीति, तदिष्यत एव. योगोऽपि दृष्टो न हातुं शक्यत इत्युक्तम्. अश्वकर्णादौ त्ववयवानुगमाभावात्  
क्वचिदेव रूढिरात्मानं लभते. अतो नेयं रूढिरेव केवला नापि केवलयोगः. योगरूढिरिति मन्यन्ते वृद्धा इति । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६८१\] णं इ   
\[६८२\] ज ए (का) 

\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

\[६८३\] य श   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अथ व्यवधानादकारणं योग इति मन्यसे, तथापि रूढ्यैव केवलया प्रत्यक्षशब्दः सविकल्पके वर्तिष्यते. भूम्ना हि तत्रैव लौकिकाः प्रत्यक्षशब्दं उपचरन्ति. अल्पं निर्विकल्पक त्याह अनिमित्तैवेति । । १३१ । ।

 यदि तूच्यते सत्यं वृद्धाः प्रयुञ्जते. लक्षणकारास्तु निर्विकल्पकं एव प्रत्यक्षं आतिष्ठन्ते. यथाहुः कल्पनापोढं अभ्रान्तं प्रत्यक्षं इति. अत आह वृद्धप्रयोगेति द्वयेन. अयं अभिप्रायः लौकिको हि शब्दार्थ{१,२५८}सम्बन्धः. तेन परीक्षकैरपि यथालोकं एव वर्तितव्यम्. अन्यथाकरणे तेषां लोकबाध एवेति । । १३३ । ।

 अपि च कल्पनापोढवादिनां अपि कल्पनाज्ञानं स्वसंवेदने प्रत्यक्षं इष्टं एव. यदेवं आहुः 

 कल्पनापि स्वसंवित्ताविष्टा नार्थे विकल्पनात्

इति. एवं हि मन्यन्ते न कल्पना स्वसंवित्तिरात्मानं विकल्पयति, बहिरर्थविकल्पावभासित्वात्. असाधारणस्य च कल्पनात्मनोऽपि कल्पनास्पदत्वात्. अत्राप्याहुः नैनं इयं अभिलापेन संसृजति तथा वृत्तेरात्मनि विरोधातिति.

 तेषां अतः स्वसंवित्तिर्नाभिजल्पानुषङ्गिणी  
इति च. तदिदं कल्पनास्वसंवेदनं प्रत्यक्षं नोपपद्येत. तदपि हि निर्विकल्पकप्रत्ययान्तरिताक्षव्यापारं एव. अथ तत्र रूढ्या प्रत्यक्षशब्दो वर्तत इत्युच्यते, तद्गोत्वादिबहिर्विषयप्रकाशेऽपि समानं, न परं स्वसंवित्तावित्यभिप्रायेणाह कल्पनेति. यदि मतं अस्ति तत्रेन्द्रियजं निर्विकल्पकज्ञानं समनन्तरप्रत्ययः. तदेव मन इत्याचक्षते. यथाहुः
तच्चतुर्विधं इन्द्रिय(?ज)ं इन्द्रियजं समनन्तरप्रत्ययोद्भवं मानसं इति. मनोऽपि चेन्द्रियं इति मनोधीनतया प्रत्यक्षं भविष्यतीति. तद्गोत्वादिबोधेऽपि समानम्. तद्बोधेऽपि वयं मनोव्यापारं आतिष्ठामह  
एव. मनःस्वरूपे तु विवदामः. तत्तावदन्यदेवेत्याह मन इति । । १३४ । ।

 नन्वान्तरं मनः कथं बहिर्विषयबोधे वर्तिष्यत इति, तत्तावदाशङ्कते स्वसंवित्ताविति. परिहरति लोक इति. अयं अभिप्रायः {१,२५९}सत्यं इष्टं कल्पनाज्ञानं स्वसंवेदने प्रत्यक्षं इति भवद्भिः. लौकिकास्तु विपरीतं मन्यन्ते. अयं गौरिति पररूपनिरूपणं सविकल्पकं लौकिका मन्यन्ते न पुनरहं गौरित्यात्मनिरूपणम्. यदपि बाह्येषु मनो न वर्तत इति. सत्यम्. बहिरिन्द्रियानपेक्षं न प्रवर्तते. गोत्वादयस्तु संयुक्तसमवायेन चक्षुषा सन्निकृष्यन्त इत्यस्ति तेषु मनोव्यापार इति तन्निबद्धम्  
अक्षव्यपदेशं लभत इति भावः. अतोऽवश्यं स्वसंवेदने कल्पनाप्रत्ययं प्रत्यक्षं आचक्षाणैर्मनो वा अक्षं अभ्युपगन्तव्यं रूढिर्वा परिभाषा वा. सर्वथा वयं अपि प्रत्यवस्थातुं शक्ता इत्यभिप्रायेणाह तस्मादिति । । १३५
| |

 सुखादिस्वसंवेदनेऽपि मन एवाक्षं आश्रितं भवद्भिः. तद्वदिहापि जातिविकल्पो भविष्यतीत्याह मनसस्त्विति । ।१३६ । ।

 अथ समानेऽपि मनोधीनत्वे स्वकीयकल्पनापोढलक्षणानुसारेण किञ्चिदेव प्रत्यक्षं आश्रीयते. तथा सतीच्छानुसारेण व्यवस्थायां इष्यमाणायां वयं अपि यथाशयं किञ्चिदेव प्रत्यक्षं वक्ष्याम इत्याह
तदधीनत्वेति । । १३७ । ।

 पारिशेष्यादपि प्रत्यक्षान्तर्भाव एवास्याः सविकल्पकधियो युक्त इत्याह लिङ्गादीति. ननु सति प्रामाण्ये पारिशेष्यं भवति, न त्वियं प्रमाणं अत आह बाधकेति । । १३८ । ।

 इदं त्विह वक्तव्यं सत्यं नेयं अप्रमाणं, मृगतृष्णादिज्ञानवद्व्यवहाराविरोधात्. न च प्रमाणं असदर्थगोचरत्वात्. निर्विकल्पपरिप्लावितस्वलक्षणप्रापकतया स्मृतिरित्याख्यायते. न च स्मरणं प्रमाणं अत आह न चेति. पूर्वदृष्टार्थविषयं स्मरणं भवति. न च निर्विकल्पकेन सामान्यदर्शनम्{१,२६०}अस्ति, अप्रत्यक्षविषयत्वात्तस्य भवत्सिद्धान्ते. अस्माकं अपि स्वलक्षणान्तरसम्भेदः पूर्वं अदृष्ट एव. न चासदर्थत्वं, वक्ष्यमाणन्यायेन जात्यादीनां स्थास्यमानत्वात्. अतो नागृहीतग्रहणादप्रामाण्यं नासदर्थतया वेति, अतः प्रमाणं सत्पारिशेष्यात्  
प्रत्यक्षेऽन्तर्भवतीत्युपसंहरति तस्मादिति. भवन्तोऽपि वाङ्मनसविसंवादेनैवास्याः बुद्धेरप्रामाण्यं आचक्षते. सर्वव्यवहाराणां सविकल्पकाधीनत्वादित्याह व्यवहार इति । । १३९ । ।

 ननु किं इदं नाप्रामाण्यं च युज्यत इति. विशिष्टावगाहिनो हि विकल्पाः. भिन्नं च विशेष्याद्विशेषणम्. अभेदे विशेषणविशेष्यानुपपत्तेः. अतोऽर्थान्तरभूतैर्जात्यादिभिर्विशिष्टे वस्तुनि गृह्यमाणे अतस्मिंस्तद्ग्रहणाद्भ्रान्तिरेव सविकल्पकज्ञानं इत्याह जात्यादीति । । १४० । ।

 परिहरति नैतदिति. कारणं आह स्थितं इति. पररूपेण हि परस्मिन्निरूप्यमाणे भ्रान्तिर्भवति. न च जात्यादीनां पाररूप्यं, तेषां अनतिभेदादिति भावः । । १४१ । ।

 नन्वभेदे विशेषणविशेष्यभावानुपपत्तिरुक्ता, अत आह यदि हीति. न विशेषणं एकान्ततो जात्यादि विशेष्याद्भिद्यते, सर्वदैव तदाकारावबोधादित्यर्थः । । १४२ । ।

 नन्वत्यन्तभिन्नं एव लाक्षादिरूपं स्फटिकादि स्वाकारेण विशिष्टं बोधयद्दृष्टं, तद्वदेव हि जात्यादिविशिष्टबोधोऽपि भवन्मिथ्या स्यादिति, अत आह स्फटिकादाविति. अयं अभिप्रायः उक्तं अस्माभिः{१,२६१}सदैव जात्यादिविशिष्टं वस्तु गृह्यते. कस्यचित्कदाचिद्विवेकानवगमात्. अतः कथं मिथ्या भविष्यति. लाक्षोपहितं तु स्फटिकं कश्चिदेवाव्युत्पन्नोऽजातविवेकोऽरुणं इति बुध्यते. अतस्तज्ज्ञानं भ्रान्तिर्भवति. तदैव हीतरे दृष्टविवेका जानन्ति नेदं अरुणं औपाधिकोऽयं अरुणभ्रम इति. अव्युत्पन्नोऽपि चोपाधिविगमे जानात्येव यथा नेदं अरुणं इति. अतो युक्तं भ्रान्तित्वं  
बाधोत्पादादिति । । १४३ । ।

 जात्यादितद्वतां तु परस्परविवेको न दृष्टपूर्वः. अतो न भ्रान्तित्वं युक्तं इत्याह न हीति. ननु भवत्वेवं जातौ. न हि तया निर्मुक्तं वस्तु कदाचिदुपलभ्यते. गुणकर्मभ्यां तु वियुक्तवस्तुबोधो दृष्ट एव. ध्रियमाण एव हि द्रव्ये कुतश्चित्कारणात्पूर्वगुणविनाशो गुणान्तरोत्पादश्च दृश्यते. एवं कर्मण्यपि दर्शयितव्यम्. अतः कथं तयोरव्यतिरेकः, अत आह तद्विमोकेनेति. अयं अभिप्रायः यद्यपि तद्विमुक्तं वस्तु दृश्यते, तानि तु तद्विमुक्तानि न जातु दृश्यन्ते. यच्च नाम यतो भिन्नं तत्ततो विमुक्तं अपि कदाचिदुपलब्धं मणेरिवौपाधिकोऽरुणिमा. न चेह तथा. अतो व्यापकनिवृत्त्या व्याप्यस्यात्यन्तभेदस्य निवृत्तिः.  
कथं इदानीं पूर्वापरयोर्गुणकर्मणोर्नाशोत्पादौ. प्रत्यभिज्ञायते हि तदेवेदं इति द्रव्यं, गुणकर्मणी च विनष्टे. तदिदं अभेदे नोपपद्यते. न नोपपद्यते, स्थित्युत्पत्तिविनाशात्मकं एव नो वस्त्विति रुचकाद्युदाहरणे वक्ष्यामः. तदिह वस्त्वपि गुणकर्मनाशे नश्यत्येव. रूपं हि तद्वस्तुनः, कथं तद्विनाशे न नशतीति शक्यते वक्तुम्. तयोरपि नात्यन्तिको विनाशः, वस्त्वात्मना विद्यमानत्वात्. जातावपि चैषैव गतिः. तत्रापि हि स्थित्युपत्तिविनाशा दृश्यन्त एव. वियुक्तबोधोऽपि दृशयते. दृश्यते हि विनष्टपिण्डवियुक्ता पुण्डान्तरे जातिः. सा कथं ततो भिन्ना भविष्यति. अथ तत्र कथञ्चिद्भेदं आश्रित्य समाधिर्{१,२६२}अभिधीयते, शक्योऽसौ गुणकर्मणोरपि वक्तुं इति  
केन विशेषेण जातावभेदं आश्रित्य गुणकर्मणोर्भेदं वर्णयाञ् चक्रुः. अतो यदा जात्यादयो दृश्यन्ते, तदा\[६८४\]पिण्डादभेदेनैवावगम्यन्त इत्यभेदोऽपि तेषाम्. यैव तु काचिदनुपपत्तिरापाद्यते सानेकान्तवादिनां नासज्यत इत्यस्तु तावदिदं इति । । १४४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६८४\] त्र   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यदि तु जात्यादिबोधविधानुविधायिनः स्फटिकादावपि चारुणादिबोधा भवेयुः, कस्तेषां अपि प्रामाण्यं वारयेदित्याह \[६८५\]तत्रापीति । । १४५
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६८५\] अ (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं जात्यादीनां अभेदं प्रतिपाद्येदानीं ऐकान्तिकभेदवादिनः काणादान्प्रत्याह न चापीति. एवं हि मन्यन्ते भिन्नयोरेव जात्यादितद्वतोः समवायलक्षणः सम्बन्ध इति. तथा च पठन्ति अयुतसिद्धानां आधाराधेयभूतानां इहप्रत्ययहेतुर्यः सम्बन्धः स समवायः इति. तदयुतसिद्धयोः सम्बन्धित्वासम्भवादनुपपन्नं इति. कथं पुनरयुतसिद्धानां सम्बन्धित्वम्\[६८६\]अनुपपन्नं भवतीत्यत आह नानिष्पन्नस्य सम्बन्ध इति. अयं अभिप्रायः केयं अयुतसिद्धः. किं\[६८७\]युतसिद्ध्यभावमात्रम्, अथवा\[६८८\]पृथक्सिद्धिः. यदि युतसिद्ध्यभावः, कस्य केन सम्बन्ध  
इति सिद्धयोर्हि सम्बन्धिनोः सम्बन्धो भवति, नासिद्धयोः. अथापृथक्सिद्धिः, तत्राप्येतदेवोत्तरं नानिष्पन्नस्य सम्बन्ध इति. अपृथङ्निष्पन्नयोस्तादात्म्यादिति भावः. अथैतद्दोषपरिहारार्थं पृथङ्निष्पत्तिरिष्यते, तथा सति युतसिद्धिरेवापद्यत इत्याह निष्पत्ताविति
| | १४६ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६८६\] त्वं न सम्भव   
\[६८७\] यदि यु (का)   
\[६८८\] थापृ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 किं पुनर्\[६८९\]अनिष्टं आपादितम्. नन्विष्यत एव जातितद्वतोरसम्बद्धयोरेव कियानपि कालभेदः. तां च तयोरवस्थां योगिनः पशन्ति नान्ये. न{१,२६३}तावता रज्जुघटयोरिव तयोर्युतसिद्धयोरेव सम्बन्धः संयोगः स्यादिति वाच्यम्. न हि नः पृथक्सिद्धिर्युतसिद्धिलक्षणम्. अपि तर्हि. भिन्नाश्रयत्वं पृथग्गतिमत्त्वं च. द्वयोरन्यतरस्य वा युतसिद्धिः तदभावोऽयुतसिद्धिः. च न जातेस्तदुभयं अस्तीत्ययुतसिद्धयोः समवाय एव सम्बन्धो भविष्यति, अत आह तथा च सतीति. अयं अभिप्रायः न तावत्पृथक्सिद्धे जातिव्यक्ती वयं उपलभामहे. योगिगम्यश्च जात्यादिरहितः क्षणो  
दुस्साध एव. उपेत्यापि ब्रूमः. हेत्वभावात्सम्बन्धो न स्यादिति. न हि रज्जुघटयोरिव पृथक्सिद्धयोर्देवदत्तादिजातिव्यक्त्योः संयोजको दृश्यते. समवायस्तु न तावत्सम्बन्धहेतुः, सम्बन्धरूपाभ्युपगमात्. अथापि तद्धेतुः, नैवं अपि युतसिद्धौ सम्बध्नाति. ननूक्तं युतसिद्धिरेव जातेर्नास्तीति भिन्नाश्रयसमवायाभावादपृथग्गतिमत्त्वाच्चेति. न, युतसिद्धिशब्दस्य पृथक्सिद्धिमात्रवचनत्वात्, नञा तदभावमात्रं अयुतसिद्धिराख्यायते. सा चेत्पृथक्सिद्धिरस्ति कथं अयुतसिद्धिर्भविष्यति. अथापि पारिभाषिकोऽयुतसिद्धिशब्दः, तथापि व्यक्तेः स्वावयवसमवायित्वाज्जातेश्च व्यक्त्याश्रयत्वाद्भिन्नाश्रयाश्रयित्वं अस्तीति युतसिद्धिप्रसङ्गः. न च युतसिद्धिसम्बन्धे समवायो हेतुः. न च हेत्वन्तरम्  
अप्यस्तीति सूक्तं न सम्बन्धे हेतुः कश्चिदिति. सम्बन्धहेत्वभावाच्च षडपि द्रव्यादयः पदार्थाः असम्बन्धा भवेयुरित्याह षण्णां इति । । १४७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६८९\] रिदं अनि (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च, अयं समवायः सम्बध्य वा समवायिनौ सम्बन्धाति असम्बध्य वा. न तावदसम्बध्य, असम्बद्धस्य सम्बन्धहेतोरदृष्टत्वात्. सम्बन्धस्तु सम्बन्धहेत्वन्तरं अन्तरेण न सम्भवति, न च तदुपलभ्यते. अतः समवायिभ्यः समवायस्य वियोगाद्विश्लेषात्समवायिनां अपि परस्परविश्लेषः स्यादित्याह
समवायेति. सम्बन्धहेत्वन्तरकल्पनायां त्वव्यवस्था स्यादित्याह
तत्क्ल्प्ताविति । । १४८ । ।

{१,२६४} यदि तु समवायिनोरात्मरूपं स्वरूपं एव समवायः नासावन्येन सम्बन्धनीय इत्युच्यते, एवं तर्ह्यङ्गीकृतोऽभेदवाद इति धर्मधर्मिणोरेव स्वरूपं समवायोऽस्तु यद्यवश्यं समवायनाम्ना प्रयोजनं, किं समवायान्तरग्रहेणेत्याह अथेति । । १४९ । ।

 अत्र कारणं आह न हीति. उक्तं इदं व्यतिरिक्तस्य सम्बन्धहेत्वन्तराभ्युपगमेऽनवस्था. अभेदे तु परं उभयवादिसिद्धयोर्धर्मधर्मिणोरेवाभेदोऽभ्युपगन्तव्यः. किं समवायग्रहेणेति । । १५० । ।

 नन्वस्तु जात्यादिधर्माणां अभेदः, धर्म्येव तु भिन्नो नोपलभ्यते यः सविकल्पकज्ञानैर्विषयीक्रियते, तत्तावदुपन्यस्यति नन्विति. एवं हि मन्यन्ते नायं धर्मी धर्मेभ्योऽतिरिक्तोऽङ्गुलीभ्य इवाङ्गुष्ठो दृश्यते. न चास्य व्यवस्थापने प्रत्यक्षं प्रक्रमते. तस्येन्द्रियजत्वादिन्द्रियाणां पञ्चानां पञ्चसु रूपादिषूपक्षीणत्वात्. षष्ठस्य च मनसः स्वातन्त्र्येण बहिर्विषयव्यवस्थापनेऽसामर्थ्यात्. यथाहुः 

 क्षीणानि चक्षुरादीनि रूपादिष्वेव पञ्चसु ।

 न षष्ठं इन्द्रियं तस्य ग्राहकं विद्यते बहिः । ।

इति. अतो रूपादिसङ्घातमात्रं एवेदं बहिरुपलभ्यते न तत्त्वान्तरं वृक्षसङ्घात इव वनबुद्धिरिति । । १५१ । ।

 अत्र परिहारं आह आविर्भावेति धर्म्यन्तेन. अयं अभिप्रायः
प्रतीमो हि वयं विष्फारिताक्षा रूपादिवदेकं द्रव्यं न च विपर्येति तत्{१,२६५}कथं अन्यथा भविष्यतीति. यत्त्वभेदेन नोपलभ्यत इति. सत्यम्, केन वा धर्मेभ्योऽत्यन्तभेदो धर्मिण उपेयते. ग्राहकाभावस्तु रूपादिवदन्वयव्यतिरेकाभ्यां दर्शनस्पर्शनयोरेव सामर्थ्यप्रदर्शनेन परिहर्तव्यः. अपि च यदि धर्मातिरिक्तो धर्मी न स्यात्कोऽयं आविर्भावतिरोभावधर्मकेषु रूपादिष्वनुगतः प्रत्यभिज्ञायते. प्रत्यभिजानीमो हि वयं अग्निसंयोगप्रच्यावितप्राच्यरूपं उपजातरूपान्तरं सो\[६९०\]ऽयं घट इति घटम्. न च तदत्यन्ताभेदे घटते स्थित्युत्पत्तिविनाशानां एकत्रापातात्. अतो  
ऽस्ति धर्मेभ्यो भिन्नं तेष्वनुगतं, धर्मिरूपं यद्वशादेवं विभाग इति. अपि चात्यन्ताभेदपक्षे धर्मग्रहणं अन्तरेण धर्मी न ज्ञायेतैव. दृश्यते च धर्मग्रहणात्प्रागेव सन्तं असादौ धर्मिज्ञानं इत्याह यत्र वेति. अतः सिद्धं अस्ति धर्मि धर्माश्च तदनतिरेकिणो जात्यादय इति । । १५२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९०\] स घ   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तद्विशिष्टबोधे पररूपनिरूपणाभावान्नाप्रामाण्यं सविकल्पकज्ञानां इत्याह अत इति । । १५३ । ।

 अस्तु वात्यन्तभेदः, तथापि न मिथ्येत्याह यस्यापीति द्वयेन. अयं अभिप्रायः नान्यरूपसंवेद्यतामात्रेण मिथ्यात्वं, किन्तु पुनरन्यथासंवेदनेन. बाधकप्रत्ययेनेति यावत्. इह च सर्वेषां सर्वदा च तद्रूपा बुद्धिरिति भावनाया इव धात्वर्थविशिष्टबोधो न मिथ्येति । । १५५ । ।

 नन्वेवं कायचक्षुर्गोचरो धर्मी भिद्यते ग्राहकभेदाद्रूपादिवत्. तानि वा तद्वदेव सत्यपि ग्राहकभेदे न भिद्येरननेकेन्द्रियग्राह्यं एकं\[६९१\]सद्{१,२६६}दृष्टं सत्त्वं इति चेत्, न. विकल्परूपस्येन्द्रियेणाग्रहणात्. अपि चेन्द्रियाणां सङ्कीर्णविषयत्वेऽक्षानेकत्ववैयर्थ्यं अपि. एकं एव हि तदेन्द्रियं नानाविषयान्परिच्छेत्स्यतीति किं इन्द्रियभेदेन. तदुक्तं 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९१\] कं सत्त्व (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नैकं रूपाद्यभेदो वा दृष्टं चेन्नेन्द्रियेण तत् ।

 अक्षानेकत्ववैयर्थ्यं स्वार्थे भिन्नेऽपि शक्तिमत् । । प्ऽ १.२१च्२२द्(च्फ़्. ण्ऱ् १३१,२७२८) 

इति, अत्राह न चानेकेति. यत्तावदुक्तं ग्राहकभेदाद्भेद इति. तदयुक्तं, भिन्नशरीरस्थचक्षुर्ग्राह्यस्याभिन्नत्वेन हेतोरनैकान्तिकत्वादिति । । १५६ । ।

 यदि तु चक्षुष्ट्वेनैकत्वादिन्द्रियभेद एव तत्र नास्तीत्युच्यते, तदिहापीन्द्रियत्वेन समानम्. अतो बुद्धिभेदनिबन्धन एव भेदो न ग्राहकभेदनिबन्धन इत्यभिप्रायेणाह जात्यभेदादिति. अत एव भिन्नेन्द्रियग्राह्यापि सत्ता एकबुद्धिविषयतया न भिद्यत इत्याह तुल्येति. सर्वेन्द्रियैर्हि सत्तागुणत्वयोर्ज्ञानं इति भावः । । १५७ । ।

 रूपाद्यभेदो वेति यदुक्तं तत्राह बुद्धिभेदादिति. सिद्धसाधनत्वं वा द्वयोरपि प्रयोगयोरित्याह एकेति. सद्रूपेण रूपादीनां एकत्वं रूपादिरूपेण च धर्मिणो नानात्वं इत्यर्थः । । १५८ । ।

 अक्षानेकत्ववैयर्थ्ये परिहारं आह क्वचिच्चेति. न क्वचिद्धर्मिणि त्वक्चक्षुषोः सङ्करो दृष्ट इत्येकं एवाक्षं युक्तं इत्यर्थः. अत्र कारणं आह दार्ढ्येति. यदि हि सङ्करदर्शनादेकत्वं आश्रीयते, तद्दार्ढ्यदौर्बल्यभेदेन व्यवस्था नोपपद्येत. दृढे हि चक्षुषि दुर्बले च श्रोत्रे रूपं उपलभ्यते. एवं बलवति{१,२६७}श्रोत्रे दुर्बले च चक्षुष्यपि शब्दः श्रूयते. सेयं चक्षुश्श्रोत्रयोर्विषयव्यवस्था नाक्षैकत्वे घटत इति
| | १५९ | |

 नन्वियं व्यवस्थानुपपन्नैव, सर्वत्रैव प्रसङ्गात्. यदि हीन्द्रियान्तरं इन्द्रियान्तरविषये न प्रवर्तते, क्वचिदपि न प्रवर्तेत. प्रवृत्तौ वाव्यवस्थया सर्वत्रैव प्रवर्तेत अतिक्रमदर्शनादत आह यथा हीति द्वयेन. नेदं अदृष्टान्तं पक्षीक्रियते यत्क्वचिद्व्यवस्था क्वचित्सङ्कर इति. सङ्कीर्यते हि मनश्चक्षुरादिभिः रूपादिबोधे. सुखादिसंवेदने च व्यवतिष्ठते. अतः कार्यदर्शनानुसारिणौ व्यवस्थासङ्करौ नानुपपन्नौ. न त्वेकत्र व्यवस्थादर्शनात्सर्वत्रैव सङ्करो निर्वर्तते. क्वचिद्वा दृष्ट इति सर्वत्रैव प्रसजतीति । । \[१६०\] । ।

 किं पुनरनयोर्व्यवस्थासङ्करयोर्मनसः कारणं अत आह
श्रोत्रादेरिति. उपहतश्रोत्रादिरपि शब्दादि स्मरति इत्यत आन्तरे स्मृतिसुखादावन्यनिरपेक्षं, वर्तमानं च रूपादि न जानाति. अतस्तत्र बहिःकारणापेक्षं मनः.\[६९२\]अतः क्वचित्सङ्करः क्वचिच्चासङ्कर इति व्यवस्था सिध्यतीति । । १६२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९२\] नः क्व (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एवं कार्यव्यवस्थया व्यवस्थासङ्करौ प्रतिपाद्येदानीं अक्षैकत्वे दोषं आह एकं इति. नन्वेकत्वेऽपि शक्तिभेदाद्व्यवस्था सेत्स्यति, अत एकं एव सर्वशरीरव्यापि त्वगिन्द्रियं कल्प्यतां, शक्तयस्तस्य देहभागेषु भिन्ना भवन्तु किं इन्द्रियभेदेनात आह कल्प्यत इति. शक्तिभेदो वा कल्प्यते इन्द्रियभेदो वा. को विशेषः. नन्विन्द्रियकल्पनायां{१,२६८}शक्तिमद्भेदोऽप्यपरः कल्पनीय इति गौरवम्. अस्तु वा प्रमाणवन्त्यदृष्टानि कल्प्यानि सुबहून्यपि, सन्ति देहेषु पृथिव्यादिभूतभागाः क्ल्प्तगन्धादिप्रकाशनशक्तयश्चेति वर्णितम्. यत्तु सकलशरीरव्यापिन एकस्यैव वायवीयस्य त्वगिन्द्रियस्य रूपादिप्रकाशनशक्तिकल्पनं तदत्यन्तापरिदृष्टं अप्रमाणकम्  
इति भावः. इन्द्रियं भवेदिति. इन्द्रियस्थाने शक्तिः कल्पनीयतया निपतेदित्यर्थः । । १६३ । ।

 एवं दार्ढ्यदौर्बल्यभेदेन कार्यव्यवस्थां प्रतिपाद्याक्षानेकत्वं समर्थितम्. इदानीं व्यवस्थानाश्रयणे दोषं आह
शृणुयादिति. यदि नेन्द्रियाणि व्यवस्थितविषयाणि भवेयुः, बधिरोऽपि चक्षुष्मान्शब्दं शृणुयात्. चक्षुषोऽपि तद्विषयव्यापारात्. अतो नैकत्र सङ्करदर्शनेन सर्वत्र तत्कल्पना कार्या. तदिदं दार्ढ्यदौर्बल्यभेदेनेत्यस्यैव व्यतिरेकप्रदर्शनम्. व्यवस्था तावद्दृश्यते. यदि तु सर्वत्रैव सङ्करः स्यादयं दोषः स्यादिति. मनस इदानीं यथा हि मनस इत्यनेन निदर्शितयोर्\[६९३\]व्यवस्थासङ्करयोरुक्तयोर्व्यतिरेके दोषं दर्शयिष्यन्  
सङ्करव्यतिरेके तावदाह मनसो वेति. अयं अर्थः यदि मनो बहिर्विषयवेदने स्वतन्त्रं भवेत्, तत्राप्ययं एव दोषः बधिरः शब्दं शृणुयादिति. तस्यापि मनसो भावात्. अयं च वर्तमानस्य चाज्ञानादित्यनेन यो बहिर्विषयवेदने मनसः सङ्करो दर्शितः तस्य व्यतिरेक इति । । १६४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९३\] तस्य व्यव (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अन्तर्विषयवेदने च यन्मनसः स्वातन्त्र्यं उक्तं तद्व्यतिरेके दोषं आह न स्मरेदिति. यदि ह्यान्तरेऽपि बहिर्विषयवेदनवन्मनो बाह्यापेक्षं भवेद्, बधिरः शब्दं न स्मरेत्श्रोत्राभावात्. अथासत्यपि कारणे{१,२६९}स्मृतिः स्याद्, एवं एव वर्तमानोपलब्धिरपि भवेत्. अयं च श्रोत्रादेरुपघातेऽपीत्यनेनोक्ताया आन्तरेषु मनसो व्यवस्थाया व्यतिरेक इति
| | १६५ | |

 परतन्त्रं बहिर्विषयवेदने मन इत्युक्तम्. किं पुनः कारणं बाह्यबोधे मनो व्याप्रियत इति. सन्ति चक्षुरादीन्येव तत्र कारणानि अत आह
स्मृतिश्चेति वेलायामन्तेन. अयं अभिप्रायः एवंवादिना\[६९४\]मन एवाक्षिप्यते. तत्र चैतदेव तावद्वक्तव्यम्. आत्मेन्द्रियार्थसन्निकर्षे ज्ञानस्याभावो भावश्\[६९५\]च मनसो लिङ्गं इति. अस्ति खल्वात्मा. सन्निकृष्यते च नानार्थैर्नायनं तेजः. किञ्चिदेव तु ज्ञायते न सर्वम्. तत्कस्य हेतोः कारणवैकल्येन कार्यप्रतिबन्धो दृष्टः यथा सत्सु तन्तुषु पटो नोत्पद्यते तन्तुसंयोगानां अभावात्. एवं इहाप्यस्ति तदन्यद्ज्ञानकारणं यस्मिन्नव्याप्रियमाणे न ज्ञानम्  
उत्पद्यते व्याप्रियमाणे च भवति. तच्च मन इत्युच्यते. अपि च श्रोत्रादिभिः शब्दाद्युपलब्धिकाले यदि मनो न व्याप्रियते, कथं उत्तरकालं स्मरणं उपपद्येत. मनो हि स्मृत्युत्पत्तौ कारणम्. तद्यदि शब्दाद्युपलब्धिवेलायां मनो व्यापृतं भवति, ततः पूर्वं असावर्थो मनसा प्रकाशित इति परस्तादपि स्मर्यत इत्युपपन्नं भवति. बाह्येन्द्रियमात्रकारणके तु पूर्वज्ञाने तेषां स्मृतिसमवाये व्यापाराभावात्स्मृतिर्न स्यात्. न ह्यकारणिका ज्ञानोत्पत्तिः सम्भवति. अतोऽस्ति बहिर्विषयबोधे मनोव्यापारः. सुखादिसंवेदनं चासत्त्वे मनसो नोपपद्येतेति. अपि चासत्त्वे मनसो यदिदं पूर्वानुभूतानां सर्वेषां अस्मरणं तन्नोपपद्यते. किञ्चिदेव  
तु कदाचित्कश्चित्स्मरतीति दृश्यते. तदेवं उपपद्यते यद्यस्ति किञ्चिदन्तःकरणं, तदात्मसंयोगविशेषेण हि तदा स्मृतिर्व्यवतिष्ठते. न च संस्कारोद्बोधानुद्बोधकृता व्यवस्था. अनुग्राहको हि करणानां संस्कारः न स्वतन्त्रः करणम्. इतरथा तु स एवान्तःकरणं आपद्येतेत्याह न चेति । । १६६
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९४\] ना यदि म (ङा)   
\[६९५\] वे म (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 आह सेत्स्यत्ययं बाह्यान्तःकरणविवेकः. करणसद्भाव एव तु किं कारणं, बोधस्वभावो हि पुरुषः. तदयं अन्यनिरपेक्ष एव शब्दादीन्{१,२७०}भोत्स्यते, अत आह बोधेति. यदि ह्ययं बोध\[६९६\]स्वभावोऽन्यनिरपेक्षो बुध्यते, युगपदेव विश्वं जानीयात्. अतोऽवश्यमस्य नियामकानि कारणान्यभ्युपगन्तव्यानीति । । १६७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९६\] स्वरूपोऽन्य   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 प्रकृताविदानीं व्यवस्थासङ्करौ\[६९७\]ग्राह्यग्राहकशक्तिद्वारेणोपवर्णितावुपसंहरति
तस्मादिति. कार्यद्वारेण हि ग्राह्यग्राहकशक्तयः. ताभ्यो व्यवस्थासङ्करसिद्धिरिति । । १६८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९७\] रौ ग्राहक (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननु कार्यानुसारेणेन्द्रियभेदे वर्ण्यमाने  
नीलादिभेदभिन्नानेकदर्शनात्तदनुसारिणीन्द्रियकल्पना न व्यवतिष्ठेतैव, अत आह चक्षूरूपादीति. नानाविधं अपि हि रूपं विष्फारिताक्षा बुध्यन्त इत्यवान्तरभेदं अनादृत्य रूपमात्रप्रकाशकं एव चक्षुरिति निश्चीयते. एवं श्रोत्रेऽपि दर्शयितव्यम्. अतो नेन्द्रियानन्त्यम्. चक्षूरूपादीति. चक्षुरादिभेदो रूपादिभेदवशेनेति. आदिशब्दस्य प्रत्येकं अभिसम्बन्ध इति । । १६९ । ।

 सुखग्रहणार्थं इदानीं व्यवस्थासङ्करौ संक्षिप्य दर्शयति
तस्मादिति. स्पर्शवद्द्रव्यपरिमाणं मूर्तिः. असर्वगतद्रव्यपरिमाणं वा, तद्विशिष्टानि भूम्यप्तेजांसि द्रव्याणि द्वाभ्यां दर्शनस्पर्शनाभ्यां उपलभ्यन्ते. रूपादिपञ्चकं वैकैकशश्चक्षुरादिभिः. एवं द्रव्यान्तरगुणान्तरकर्मणां जातेश्च यथादर्शनं व्यवस्थासङ्करावनुसन्धातव्याविति । । १७० । ।

{१,२७१} एवं तावदस्ति धर्मी ग्राहकभेदे चाभिन्नः. जात्यादयश्च तदनतिरेकिणो धर्मा इति पररूपनिरूपणाभावान्न सविकल्पकज्ञानानां मिथ्यात्वं इत्युक्तम्. इदानीं अशब्दरूपाणां एव भावानां सविकल्पकज्ञानेषु शब्दाकारेण निरूप्यमाणत्वादस्ति पाररूप्यं इति ये वदन्ति, तेषां मतं उपन्यस्यति
नन्विति. अयं अर्थः यद्यपि जात्यादिरूपो धर्मी, तथापि तेषां एव शब्दातिरिक्तानां अभावात्तद्रूपेण वस्तुनि निरूप्यमाणे शब्दात्मनैव निरूपणं आपद्यते. ततश्चाशब्दात्मनां शब्दात्मना निरूपणे पुनरपि पाररूप्यं आपन्नं इति मृगतृष्णादिज्ञानवदेव पञ्च विकल्पा मिथ्या स्युरिति । । १७१ । ।

 परिहरति न शब्देति. कारणं आह प्राग् इति. बुद्धिरेवात्र शब्दाकारा नास्तीति भावः । । १७२ । ।

 अत्र चोदयति नन्विति द्वयेन. अयं अर्थः किं इदं प्राग्शब्दाद्यादृशी बुद्धिरित्युच्यते. न हि शब्दार्थसम्बन्धज्ञानात्प्राग्गोत्वशुक्लत्वादिरूपेण गवाकारादिभावविषया बुद्धयो भवन्ति. शब्दसम्बन्धोत्तरकालं एव तद्रूपा बुद्धिरुत्पद्यते. तद्यदि शब्दातिरेकिणो जात्यादयः सन्ति तेषां च तद्रूपत्वं, ततः प्रागपि शब्दसम्बन्धादशब्दज्ञोऽपि तद्रूपं लक्षयेत्. न च लक्षयति. अतः शब्दान्वयव्यतिरेकानुविधानाच्छब्दस्यैव तद्रूपत्वं इति निश्चीयत इति । । १७४ । ।

{१,२७२} परिहरति यथेति. यथैव हि रूपरसगन्धस्पर्शशब्दा एवाक्षजायां बुद्धौ विभक्ता भासन्ते विनापि शब्दम्, एवं गोत्वादिजातयो गमनादीनि कर्माणि प्रागपि शब्दान्निर्विकल्पकेनापि विलक्षणेन रूपेण प्रतीयन्त एव. सम्बन्धग्रहणोत्तरकालं तु केवलं संज्ञासंज्ञिसम्बन्धग्रहणं एवाधिकं नापरं किञ्चित्. यदि तु शब्दादयो न सन्तीत्युच्यते, कस्याध्यास इति वक्तव्यं इति । । १७५ । ।

 सिध्यत्यपि शब्दात्मकता यदि शब्दसम्भेदात्प्राग्गोत्वादयो न प्रतीयन्त एव. न त्वेतदस्ति, अगृहीतसम्बन्धस्यापि तद्बोधोत्पादादित्याह न चेति । । १७६ । ।

 परस्तादपि नाभेदोपचारोऽस्तीत्याह श्रुतीति. कारणं आह
विवेकादिति. द्वाभ्याम्\[६९८\]इन्द्रियाभ्यां द्वावर्थशब्दौ गम्येते इत्यर्थः । । १७७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९८\] भ्यां द्वा   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अन्यतरधर्मनिष्कर्षमात्रे तु शब्दस्य व्यापारः, न स्वरूपारोप इत्याह अनन्तेति । । १७८ । ।

 स्यादेतत् उपायः शब्दोऽर्थबोधे. उपायधर्माश्चोपेयेऽध्यारोप्यमाणा दृष्टा दर्पणादिधर्मा इव मुखादौ, अत आह न चेति. अनैकान्तिको हेतुरिति भावः । । १७९ । ।

{१,२७३} अत्रापरे वदन्ति न वयं जात्यादीनपलपामः. किं तर्हि. गौरयं इति सामानाधिकरण्येन शब्दरूपानुविद्धबोधाद्रूपसमारोपं आचक्ष्महे इति. तान्प्रत्याह नित्यं इति. अयं अभिप्रायः यदि शब्दरूपानुविद्ध एव सर्वदा गोत्वादिबोधः रूपान्तरं तु तेषं कदाचिदपि न दृष्टं, कथं तर्हि शब्दरूपात्तद्रूपभेदसिद्धिः, असति भेदे कुत्र किं अध्यस्त्यत इति । । १८०
| |

 अभेदाभ्युपगमे च पाररूप्याभावान्न सविकल्पकज्ञानानां मिथ्यात्वं इत्याह यद्यभेद इति. पारमार्थिके तु स्वरूपभेदाभ्युपगमेऽध्यारोपवाचोयुक्तिरनर्थिका. न ह्यसङ्कीर्णस्वभावं वस्तु वस्त्वन्तरात्मना भ्रान्तिवर्जितैरारोपयितुं शक्यते. न च सर्वदा सर्वेषां भ्रान्तिः सम्भवति, तदेतदाह भेदश्चेदिति. अतो भ्रान्त्यैवेयं अध्यासकल्पना तद्वादिनां इत्याह भ्रान्त्येति । । १८१ । ।

 भ्रान्तौ बीजं आह शब्देनेति. गृहीतो ह्यर्थो न शब्दं अन्तरेण निर्देष्टुं शक्यत इति भावः. तथापि किं अत आह गौरिति. त्रयाणां अपि वाच्यवाचकज्ञानानां समानो निर्देशः गौर्\[६९९\]इति शब्दो गौरित्यर्थो गौरिति ज्ञानं इति. वाच्यं च स च बुद्धिश्च वाच्यतद्बुद्धयः. तद्वादिनां पुरुषाणां गौरिति समानो निर्देशः प्रतीयत इत्यर्थः । । १८२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[६९९\] गोरर्थो (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 तथापि किं जातं अत आह निर्देशेति. अयं अर्थः एवं हि श्रोता विकल्पयति यतोऽयं वक्ता त्रिष्वपि समानं शब्दं प्रयुङ्क्ते, अतो{१,२७४}ऽस्यानुभवस्त्रिष्वपि समान एव. तद्वच्च स्वयं अपि सविकल्पकज्ञानप्रमेयं अर्थं बुध्यमानस्त्रिगोचरस्य ज्ञानस्य वक्तृस्वरूपतां अध्यवस्यति. यादृशं वक्त्रा प्रतिपन्नं तादृगेव प्रतिपद्यत इति यावत्. एवं पूर्वपूर्ववक्त्रनुसारेणोत्तरोत्तरेषां श्रोतॄणां निर्देशसाधारण्यादध्यासभ्रम इति । । १८३ । ।

यदि निर्देशसाधारण्याद्भ्रान्तिः, अर्थाध्यास एव किं न शब्दबुद्ध्योः प्रतिपाद्यते. समानं हि भ्रान्तिबीजं अत आह भ्रान्तीति. उपायो ह्यर्थस्य जडात्मनः स्वयं अप्रकाशस्य मतिश्रुती. उपायपूर्विका चोपेयस्थितिरिति तत्पूर्वं अर्थं बुध्यमानास्तदध्यासं मन्यन्ते. श्रुतिश्च श्रूयत इति शब्दोऽभिधीयते. मत्यध्यासश्च पूर्वं अनुपक्षिप्तोऽपि कैश्चिदाश्रितः. स च शब्दाध्यासनिराकरणेनैव तुल्यन्यायतया निराकृतो भविष्यतीत्युपन्यस्तः. एवं बौद्धगन्धिवैयाकरणा मन्यन्ते जात्यादिरर्थो व्यतिरेकाव्यतिरेकविकल्पदूरीकृतनिरूपणः.\[७००\]शून्याङ्कुरजन्मादौ तु बाह्या\[७०१\]सम्भवादशक्योऽभ्युपगन्तुम्, अतो ज्ञानाकार एवार्थ इति. तदपि ज्ञानात्प्रागेवार्थरूपोपलम्भात्तद्द्वारेणैव  
ज्ञानावधारणान्निराकृतं वेदितव्यम्. विकल्पपरिहारस्त्वाकृतिग्रन्थे वक्ष्यते. शून्यादौ तु बाह्यार्थसम्भवो निरालम्बनवाद इति । । १८४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७००\] राकरणः (का)   
\[७०१\] ह्यार्थसं (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

निपुणं तु चिन्तयतां त्रिष्वपि विलक्षणा बुद्धिरुपजायत इत्याह गोत्व इति. उभयोर्ज्ञानं अनाकारं अनुमीयत इत्यर्थः । । १८५ । ।

अयं अपरः शब्दाध्यासे दोष इत्याह यदि चेति. शब्देन सहाभेदरूपेणेत्यर्थः. अक्षादौ शब्देऽध्यस्यमाने शब्दैकत्वात्तद्रूपत्वाच्चार्थस्य देवनादेरेकत्वं प्रसज्यत इति । । १८६ । ।

{१,२७५} नन्वस्त्येवानक्षनिवृत्त्या त्रिष्वप्येकत्वं, न. शब्दात्प्रागनवगतेः. अगृहीतसम्बन्धस्य च शब्दस्याप्रत्यायकत्वात्. तदेतदाशङ्कया सहाह स्यादिति. अध्यासवादी स्वाभिप्रायेण चोदयति
गवादिष्विति. इतरश्च\[७०२\]स्वमतत्वेनोत्तरं आह नेति. कारणं आह एकेति. दृश्यते हि प्रागेव शब्दान्निर्विकल्पकेनाप्येकं रूपं अनुगतं इति प्रागेवोक्तं इति । । १८७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७०२\] वस्तुत्वे (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 विभीतकादिषु नैकरूपानुगमोऽस्तीत्याह त्रय इति. शब्द एवात्र साधारणो गवादिजातिशब्दविलक्षणो नार्थ इति । । १८८ । ।

 किं पुनरत्राप्येकशब्दवाच्यतया शाबलेयादिवदेकधर्मान्वयो नेष्यते. अत आह परस्परेति. अयं च विविक्ताकृतिबोधोऽध्यासपक्षे न युक्तः. शब्दरूपस्याविभागादित्याह तदध्यास इति । । १८९ । ।  
 ननु न वर्णः शब्दः. किं तर्हि. स्फोटः. तदिह भिन्नार्थप्रत्ययावसेय एव भिन्नः स्फोट इत्याशङ्कते भिन्नाः स्युरिति. तत्र परिहारं आह नेति. कारणं आह अर्थ इति. संशयो ह्यर्थ उच्चरिते शब्दे भवति. स शब्दभेदे न भवेदिति भावः. यदि संशयः ततः किं अत आह न सामान्यादिति. सामान्यदर्शननिबन्धनो हि संशयः. स शब्दभेदेऽनुपपन्न इति. शब्दसादृश्यात्तर्हि संशयो भविष्यतीत्यत आह रूपाभेद इति. अयं अभिप्रायः न वर्णातिरिक्तः पदस्फोटोऽस्तीति वक्ष्यामः. वर्णा एव हि पदं, ते चाभिन्नरूपाः प्रतीयन्त इति । । १९० । ।

{१,२७६} दुर्भणः शब्दभेद इति दूषणान्तरं आह भवत्यादाविति । । १९१ । ।

 अयं चापरो दोष इत्याह शब्देति कथमन्तेन. अभिन्ना हि शब्दस्य निष्पन्नरूपता नामाख्यातयोरिति. इदं च नोपपद्यत इत्याह कथं चेति. कः पुनर्मूर्तोऽर्थः. न तावज्जातिः अमूर्तत्वात्. व्यक्तिस्त्वध्यासवादिभिरपि नापलपितैव. सा च मूर्तैवेति. को दोषः. सत्यम्. इदं तु परिणामविवर्तवादिनः प्रत्युक्तम्. परिणामवादिनो हि वागेवार्थात्मना परिणमतीति मन्यन्ते, त उपालभ्यन्ते. कथं अमूर्तस्य मूर्तः परिणामः. मूर्तानां हि मृदादीनां मूर्तो घटादिपरिणामो भवतीति युक्तम्. एवं विवर्तवादेऽपि वाच्यम्. मूर्तं हि मुखं आदर्शे विवृत्तं युक्तं यद्मूर्तं उपलभ्यते.  
अमूर्तविवर्ते तु कथं मूर्तनिर्भासा बुद्धिरिति । । १९२ । ।

 तथा यच्चेदं गवाश्वादयो जातिशब्दाः शुक्लादयो गुणशब्दा इति विभज्यन्ते, तदपि वाच्यरूपानपेक्षणे नोपपद्यत इत्याह गवाश्वेति । ।

 विशेषणविशेष्यभावोऽपि बाह्यार्थानपेक्षया न व्यवतिष्ठत इत्याह
वृक्षप्लक्षादीति । । १९४ । ।

 सामानाधिकरण्यं च नीलोत्पलादिषु शब्दबुद्ध्योरिवार्थबुद्ध्योरपि नाध्यास उपपन्न इत्याह सामानाधिकरण्यं इति. अपि च{१,२७७}एकत्रोपसंहृते बुद्धी समानाधिकरणे भवतः. तदिहाध्यासवादिनां कुत्रैकत्रोपसंहारो वाच्यः. न तावदसाधारणे, तस्यापि कल्पनीयत्वादित्याह एकत्रेति. अस्मन्मते तु वाच्यभागानुप्रवेशद्वारेणास्त्येकत्रोपसंहार इति विवेचनीयं इति । । १९५ । ।

 यदि त्वसाधारण एव वस्तुत्वसामान्यगोचर उपसंहार इष्यते, ततः सर्वेषां एव गवाश्वादिशब्दानां वस्तुगोचरत्वाविशेषात्सामानाधिकरण्यं प्राप्नोतीत्याह वस्तुमात्र इति. इह वस्तुत्वाभ्युपगमं अनापाद्यैव वार्त्तिककृता दोषबाहुल्यादतिप्रसङ्गोऽभिहित इति । । १९६ । ।

 अभ्युपगम्याप्यसाधारणोपसंहारं व्यक्त्यानन्त्यान्नीलोपलपदप्रयोगो न स्यात्, दृश्यते चासाविति दूषणान्तरं आह न चेति । । १९७ । ।

 न चानेकनीलोत्पलव्यक्तिसाधारणी नीलोत्पलत्वजातिर्भवद्भिरिष्यते यत्र शब्दो वर्तेतेत्याह न चेति. न केवलं नेष्यते, युक्तिश्च तदभ्युपगमे न भवतीत्याह शब्दार्थयोरिति. द्वौ ह्यत्र नीलोत्पलशब्दावध्यस्येते. अतः श्रुतशब्दभागानुगतौ द्वावेव शब्दाध्यासरूपावर्थौ गम्येते. न हि शब्दद्वयाध्यासे प्रत्याय्यैकत्वं सम्भवतीति । । १९८ । ।

 यदि सहप्रयोगमात्रात्सामानाधिकरण्यं इत्युच्यते, स तर्हि पर्यायशब्दयोरपि कदाचिदव्युत्पन्नबोधार्थे प्रयोगो दृष्ट इति तयोरपि सामानाधिकरण्यं स्यादित्याह शब्दद्वयस्येति । । १९९ । ।

{१,२७८} अपि च नानवगतसम्बन्धं पदं प्रत्याययति. न चानवगतेऽर्थे सम्बन्धोऽनुभवितुं शक्यते. तदिहाध्यासवादे सम्बन्धानुभववेलायां कीदृशोऽर्थः प्रत्येतव्य इति वाच्यं इत्याह न चेति. न केनचिद्रूपेण प्रत्येतुं शक्यत इति भावः । । २०० । ।

 किं इति न शक्यते, अत आह तदानीं इति. शब्दरूपो ह्यर्थः. न चाव्युत्पन्नस्ताद्रूप्यावधारणे समर्थः. तदिहाध्यासात्सम्बन्धबुद्धिः ततश्चाध्यास इति तत्रेतरेतराश्रयं इति भावः. असाधारणेन च सम्बन्धग्रहणं नाशङ्कन्नीयं एव, पिण्डान्तरेऽप्रयोगप्रसङ्गादित्याह न चेति । । २०१ । ।

 तदिदानीं सम्बन्धानपेक्षस्यैव शब्दस्यात्माध्यासशक्तत्वं बलादापतितं, तत्र च प्रथमश्राविणोऽपि तद्रूपार्थबोधप्रसङ्ग इत्याह
तत्रेति । ।

 न च वाक्यं तवापि शब्दो नित्यं अर्थेन सम्बद्धः तत्किमर्थे स्मरणं नादधातीति. मम ह्यस्ति वाच्यं व्यतिरिक्तं तद्, येन वाच्यवाचकसम्बन्धोऽवगतः स शब्ददर्शनादर्थं स्मरति. यस्त्वस्येदं वाच्यं इति न जानाति न तस्यार्थस्मरणं इति नानुपपन्नं किञ्चिदित्याह ममेति. भवतस्तु वाचकरूपातिरिक्तवाच्यरूपाभावात्प्रथमश्रवणेऽप्यध्यस्तरूपता स्यादिति पूर्वेण सम्बन्ध इत्याह भवत इति । । २०३ । ।

 न त्वेतदस्तीति व्यतिरेकेण दर्शयति यथेति । । २०४ । ।

{१,२७९} यतश्च गृहीतशब्दोऽपि नार्थं प्रतिपद्यते, ततो नैव वाचकाधीनं वाच्यं इत्याह तस्मादिति. प्रमाणान्तरावगतार्थरूपस्मारकत्वात्तु श्रुतेरेव तत्पारतन्त्र्यं युक्तं इत्याह स्मारकत्वादिति । । २०५ । ।

 उपसंहरति तेनेति । । २०६ । ।

 प्रवृत्तिनिवृत्त्युपदेशेषु कुर्याद्न कुर्यादित्येवमादिषु शब्दस्यातदात्मकत्वात्तदात्मकार्थबोधोऽनुपपन्न इत्याह प्रवृत्ताविति । । २०७ । ।

 पर्यायशब्देषु च शब्दभेदादर्थ(?भेदोप ।भेदा)पत्तिरित्याह
करहस्तादीति । । २०८ । ।

 अपि चायं अध्यासः सादृश्याद्वा भवति शुक्ताविव रजतस्य, उपरागाद्वा मणाविव जपारुणिम्नः. न चैतदुभयं अपि शब्दाध्यासे सम्भवति. दूरस्थेनानुरागासम्भवात्सादृश्यानवगतेश्चेति. तदेतदाह आत्माध्यास इति सार्धेन. यदपि विवर्तवादिनां प्रत्यवस्थानं दूरस्थं अपि चन्द्रादि जले विवर्त(?ं उ ।उ)पलभ्यते, तद्वच्छब्दोऽपि प्रत्येष्यत इति. तदयुक्तम्. अरूपस्य प्रतिबिम्बासम्भवादित्याह दूरस्थेति । । २१० । ।

{१,२८०} ननु यदिदं उक्तं दूरस्थत्वाच्छब्देनानुरागो न सम्भवतीति. तदयुक्तम्. वैभवेन शब्दस्य सर्वत्र सन्निधानादत आह शब्देति । । २११ । ।

 किञ्चायं अनुरागः समानेन्द्रियग्राह्येणैव दृष्टः यथा चाक्षुषस्य मणेररुणिम्ना चाक्षुषेणैव. न हि त्वचा स्फटिकेऽनुभूयमाने चाक्षुषोऽरुणिमा तं अनुरञ्जयति. एवं श्रौत्रः शब्दो न चाक्षुषं अर्थं अनुरञ्जयितुं शक्नोतीत्याह न चेति । । २९२ । ।

 एवं तावदशब्दात्मनः शब्दात्मकतया वेदने पाररूप्यप्रसञ्जनेन यत्सविकल्पकज्ञानानां मिथ्यात्वं उक्तं तन्निराकृतम्. अध्यासवादिनां तु सविकल्पकज्ञानमिथ्यात्वेनानुमानादीनां प्रामाण्यं दुर्लभं इत्याह
अनुमानेति. न केवलं अनुमानादीनां प्रामाण्यं न सिध्यति, सर्वनिरूपणानां एव तु विकल्पाधीनत्वात्सर्वलोकवेदव्यवहारोच्छेदप्रसङ्ग इत्याह निरूपणस्येति. निरूपणं निर्णय इति । । २१३ । ।

 ननु सर्वं मिथ्यैव वाचोऽतिरिक्तं वाङ्मयत्वाद्विश्वस्य, तद्यथा शङ्कुना सर्वाणि पर्णानि सन्तृण्णान्येवमोङ्कारेण सर्वा वाक्सन्तृण्णा ओङ्कार एवेदं सर्वं वागेव विश्वा भुवनानि जज्ञिरे इति श्रुतेः. अत आह
तथास्त्विति. सर्वमिथ्यात्वे प्रतिज्ञाया एव मिथ्यात्वाद्न सर्वमिथ्यात्वं सिध्यतीति । । २१४ । ।

{१,२८१} अपि चायं अध्यासापरनाम्ना बाह्यापलापः. बाह्यापलापो माहायानिकः पक्षः. स च शून्यवादोत्तरेणैव निराकार्य इत्याह शून्यवादेति. बुद्धिग्रहणं बुद्ध्यध्यासनिराकरणार्थम्. इदं च प्रागपि व्याख्यातं इति । । २१५ । ।

 प्रकरणार्थं उपसंहरति तस्मादिति. भिन्नैकत्वादिबुद्धिभिरिति. अनुगतव्यावृत्तिबुद्धिभिरित्यर्थः । । २१६ । ।

 एवं तावत्प्रमाणान्तरप्रतिपन्नार्थगोचरः शब्दः न तत्तन्त्रं अर्थरूपं इत्युक्तम्. इदानीं तु यद्यपि शब्दोपायकोऽर्थोऽसति शब्दे नावगम्यते, तथापि न तस्य स्वरूपनाशो भवति. न हि चक्षुरादेरभावे रूपादिपञ्चकं न प्रतीयत इति तदसद्भवति. तदेतदाह शब्दाभ्युपायक इति द्वयेन. इह चोपायापेक्षत्वेनासत्त्वं निराकृतं, न हि दीपेन्द्रियादीनां इत्यत्र हेतोरनैकान्तिकत्वं उक्तं इति विवेक इति । । २१७२१८ । ।

 नन्वस्तु शब्दातिरिक्तं अर्थरूपम्. तत्तु सम्बन्धग्रहणात्प्राक्शब्दाकारेण नावगतम्. उत्तरकालं तु तदाकारं अवगम्यत इत्यतदाकारस्य तदाकारप्रतीतेर्मिथ्यात्वं अत आह सम्बन्धस्येति. नित्यो हि वाच्यवाचकसम्बन्ध इति पूर्वं अपि तच्छब्दवाच्यशक्तिरासीदेव. परस्तात्त्वभिव्यक्ता.{१,२८२}एतावच्च तदानीं अपि शब्दाकारत्वं न तदात्मता. अतो नातदाकारं तदाकारतया गम्यत इति कुतो भ्रान्तिः. शब्दसम्बन्धमात्रेण चेदं शब्दाकारत्वं उच्यते. न तु शब्दात्मकतया, नित्यं यदि च गोत्वादीत्यत्र शब्दात्मकत्वं अङ्गीकृत्य भ्रान्तित्वं निराकृतं इति विवेकः. अरूपता अशब्दरूपतेत्यर्थः. कथं पुनरिदं अवगम्यते सम्बन्धग्रहणात्प्रागपि तद्रूपं आसीदिति, अत्राह युगपदिति. न हि युगपदेव सर्वे शब्दासम्भिन्नम्  
अर्थं बुध्यन्ते. यदैव ह्येकोऽशब्दाकारं अर्थं प्रत्येति, तदैव व्युत्पन्नो गौरयं इति विकल्पयति. अतो नातद्रूपस्य तद्रूपतया ग्रहणं इति । । २१९ । ।

 अत्र चोदयति तदाकार इति.

 यथैव ह्यतदाकारो न सर्वैरवगम्यते ।

 तदाकारोऽपि न तथा सर्वैरिति कथं तथा । ।

इति. परिहरति द्वये सतीति. परीक्षास्वरूपं दर्शयति किन्न्विति । । २२०
| |

 निर्णयं आह सदसद्भावयोरिति. तदाकारत्वं अस्ति नास्ति चेति नोपपद्यते, विद्यमानस्य तु शक्त्यशक्तिभेदादुपलम्भानुपलम्भौ युक्तौ. शक्तिसदसद्भावावपि तदाधारभेदादुपपन्नावेवेति विद्यमानैव तदाकारता अशक्तैर्नानुभूयत इति निर्णय इति । । २२१ । ।

 अत्रैव दृष्टान्तं आह यथेति. रूपस्य ग्रहणे ग्रहीतृभेदात्शक्ताशक्तत्वं यथेत्यर्थः. एतच्च सम्बन्धपरिहारेऽभिधास्यत इत्याह इत्यभिधास्यत इति. इतिरिदं अर्थे. शक्ताशक्तत्वे विभजते तेनेति. येनेयं{१,२८३}शक्तितो व्यवस्थोपपत्तिमती तेन शब्दोपायकस्य ग्रहीतुः शब्दाकारा धीर्नेतरस्येति विवेकः । । २२२ । ।

 अत्र चोदयति देवदत्तादीति. तुशब्दः पूर्वोक्तनिवृत्तौ. नित्यस्तु स्यादितिवत्. यदेतदुक्तं प्रागपि शब्दाकार एवासावर्थ इति तदव्यापकं, देवदत्तादीनां कल्पनास्वसम्भवात्, तत्र ह्यादिमान्सम्बन्धः. अर्थोऽपि देवदत्तादिरनित्यः. अतः पूर्वापरयोः कोट्योः प्रसंख्यानात्ताद्रूप्यं शब्दरूपत्वं अनित्यम्. अतोऽवश्यं एव तत्रातदाकारं तदाकारतया कल्प्यत इति मिथ्यात्वं इति । । २२३ । ।

 परिहरति तत्रापीति. देवदत्तशब्दोऽपि देवा एनं देयासुरित्याशिषा लब्धं अर्थं निजयैव शक्त्या वदति. एवं चैत्रादिशब्दा अपि नक्षत्रग्रहादिनिमित्ता गवाश्वादिशब्दवन्नित्यसम्बन्धा एवेति तद्वदेव नातदाकारता तद्रूपप्रत्ययं प्रतीति देवैर्दत्तो योऽर्थः स तस्यार्थः अतस्तदर्थरूपप्रत्ययं प्रति ग्राह्यग्राहकयोर्वाच्यवाचकयोरौत्पत्तिक्येव शक्तिः, नियोगमात्रं तु यदभिनवे पिण्डे तदनित्यम्. न च तदनित्यतया शब्दार्थसम्बन्धस्यानित्यता भवति. शब्दस्यातदर्थत्वादिति । । २२४ । ।

 यत्र तर्हि पिण्डे नियोगवशादेव देवदत्तादिशब्दा अ(?न)न्वर्था एवं वर्तन्ते. डित्थादिशब्दाश्चानुगमशून्याः तत्र कथं सत्यत्वं, तत्र हि शब्दात्मनैवार्थो विकल्प्यते न त्वर्थसमवायि किञ्चिद्विशेषणं अस्ति. सैव च नामकल्पनेत्युच्यते. अन्वर्थत्वे तु यथासम्भवं कर्मादिकल्पनैव दर्शयितव्या. अतः पुनरपि नामकल्पनं मिथ्येत्यापतितं तदिहैकेषां मतेनाभ्युपगमेनैवोत्तरं आह तत्रेति । । २२५ । ।

{१,२८४} स्वमतेन परिहारं आह यदा त्विति. सत्यं अतद्रूप एवासौ पिण्डः परस्तादपि न शब्दाकारेणावसीयते. किन्तु तदवस्थैव संज्ञा, यादृशोऽसावर्थः पूर्वं अवगतस्तादृशस्यैव तस्य स्मरणे हेतुः. अतो नान्यदन्याकारेण प्रतिपन्नं इति कुतो मिथ्यात्वम्. कथं तु नामकल्पनायां डित्थोऽयं इति सामानाधिकरण्यबुद्धिः. अर्थसमवायिना हि विशेषणेन नीलोत्पलादिषु सामानाधिकरण्यं दृष्टम्. एकान्तभिन्नगोचरयोस्तु शब्दार्थबुद्ध्योः कथं सामानाधिकरण्यं इति वक्तव्यम्. अतो भ्रान्तिरेवेयम्. मैवम्. उक्तं हि नात्र शब्दाकारं वस्तु चकास्तीति. डित्थोऽयं इति नायं अर्थः डित्थशब्दात्मकोऽयं इति. न हीयं ईदृशी प्रतिपत्तिरिति. अपि  
तर्हि डित्थ इति नामास्येति. अतो न नामकल्पना भ्रान्तिरिति । । २२६ । ।

 अन्यन्मतं प्रागपि नामनियोगान्नामाकारग्राह्यशक्तिरर्थस्यासीदिति. अत्यन्तासत्या गगनकुसुमवद्भावयितुं अशक्यत्वात्. नियोगे तु कृतेऽसौ शक्तिरभिव्यज्यते परम्. अतः प्रागपि तद्रूपसद्भावेऽस्ति प्रमाणं इति न पाररूप्यं, तदेतदाह
नियोगादिति । । २२७ । ।

 एतदेव प्रपञ्चयति सर्वाकारेति. अस्ति हि सर्वशब्दपरिच्छेद्य\[७०३\]ताशक्तिरर्थस्य. यत्र हि डित्थडवित्थयोरन्यतमः शब्दो नियुज्यते स एव तं गमयति. शब्दोऽपि सर्वाकारार्थविज्ञानसमर्थ एव यत्रैव नियुज्यते तं एव गमयति. तदेवं अनियमप्रसक्तौ नियममात्रं नियोक्त्रा पित्रादिना क्रियत इति । । २२८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७०३\] द्यश (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{१,२८५} एवं तावत्सर्वप्रकारं पाररूप्ययुक्तिरुत्सारिता. इदानीं स्मृतिसङ्करेणाप्रामाण्यसम्भावनां वारयति तत्रेति सार्धेन. शब्दार्थसम्बन्धं स्मरतोऽपि वा प्रमातुर्या बुद्धिर्भवति नासावप्रत्यक्षं, चक्षुषा सन्निकृष्टेऽर्थे या बुद्धिर्भवति सा प्रत्यक्षं तदानीं अपि चक्षुस्सन्निकर्षोऽनुपरत एव. एवं स एवायं गौरिति पूर्वगृहीतानुसन्धानादपि जायमाना नेयं अप्रत्यक्षं, प्रत्यक्षकारणस्य चक्षुषोऽनुपरतत्वात्. तदत्र शब्दार्थसम्बन्धस्मरणपूर्वगृहीतानुसन्धानाभ्यां प्रत्यक्षत्वं न वार्यत इति प्रतिज्ञातः  
(?)परस्तादुपपादयिष्यत इति. न चात्र तेनेन्द्रियार्थसम्बन्ध इत्यनेन गतार्थत्वं तत्र स्मरन्नपि स्वधर्मेण विकल्पयन्नरः प्रत्यक्षवानिति प्रतिज्ञातं केवलं, न तूपपादितम्. अत्र शब्दाध्यासनिरासपर्यन्तेन सन्दर्भेण स्वधर्मविकल्पः प्रसाधितः. इदानीं तु स्मरन्नपीत्यस्यार्थः प्रपञ्च्यते. तेन तद्ग्रहणकवाक्यम्. उत्तरस्तु तत्प्रपञ्च त्यनवद्यम्. इदं चानवहितानां चित्तं अनुरञ्जयति नेतरेषां इति. कथं पुनः स्मृतिसम्भेदेनाप्रामाण्यं अत आह विविक्ता एवेति । । २३० । ।

 विवेकं एव दर्शयति स्मर्येते इति. शब्दसम्बन्धौ हि स्मर्येते अतस्तावप्रत्यक्षौ न त्वर्थस्य प्रत्यक्षता वारयितुं शक्यत इति । । २३१ । ।

 नन्वर्थो हि पूर्वगृहीत एव गृह्यते. स एवायं इति च प्रतिसन्धीयते. अतः कथं प्रत्यक्षो भविष्यतीत्यत आह गृहीतं अपीति. व्यतिरेकेण आधिक्येनेत्यर्थः । । २३२ । ।

{१,२८६} आधिक्यं एव दर्शयति व्यक्तीति. पूर्वं हि व्यक्त्यन्तरे जातिरवगता इदानीं व्यक्त्यन्तरेऽवगम्यते. तथा पूर्वेद्युरवगता अपरेद्युरवगम्यते निर्विकल्पकक्षणेऽवगता सविकल्पकक्षणेऽवगम्यत इत्यधिकपरिच्छेद्याभावादस्ति मितेरवसरः. कालश्च यदिन्द्रियसम्बन्धार्थगोचरोऽवगम्यते तदिन्द्रियजन्मनैव प्रत्यक्षेणावगम्यत इति तत्सम्बन्धस्य प्रत्यक्षत्वं उपपन्नं इति. तदप्रत्यक्षवादिनां तु चिरक्षिप्रादिप्रत्यया अनालम्बनाः स्युः. ननु त एव कालस्य लिङ्गं अस्तु विषयस्त्वमीषां अभिधातव्यः. यदि द्रव्यादयः, न, तत्स्वरूपमात्रेऽनुत्पादात्, तद्गोचरत्वे कालानुमानासम्भवात्. स्वांशपर्यवसानस्य च विज्ञानवादे  
निराकरिष्यमाणत्वाद्न स्वांशालम्बनत्वम्. अतो यदमीषां आलम्बन (?स ।तत्) प्रत्यक्षादवसीयत एव. कालेति. आदिशब्देनावस्थाभेदो गृह्यत इति. ननु न केवलं अधिकं गम्यते किन्तु प्रागवगतं अपीति कथं प्रामाण्यं अत आह यः पूर्वेति. सविलपके हि शब्दार्थस्वरूपसम्बन्धकालसम्बन्धाः प्रथन्ते. तत्र शब्दादिरंशोऽस्मृतिविषय इति मा नाम प्रमाणविषयो भवतु. इदानीन्तनी तु वस्तुनः सत्ता न पूर्वं अवधृतेत्यस्ति तत्र प्रमाणावसर इति स्थितं प्रामाण्यं इन्द्रियव्यापारानुविधानाच्च प्रत्यक्षत्वं इति. एकं चेदं पूर्वविज्ञानजनितसंस्कारप्रत्युत्पन्नेन्द्रियादिकारणकं ग्रहणस्मरणात्मकं  
प्रत्यभिज्ञानाभिधानं प्रमाणं इति वेदितव्यं इति । । २३३ । ।

 नन्विदं भवत्यधिकविषयं, स्मरणोत्तरकालं भवत्कथं प्रत्यक्षम्. न हि निर्विकल्पस्य प्रत्यक्षस्यैष धर्मो दृष्टः. अत आह न हीति. न हि स्मरणात्प्राग्भाविता प्रत्यक्षलक्षणम्. अपि तर्हीन्द्रियजत्वम्. तच्चात्राप्यविशिष्टं इति भावः । । २३४ । ।

{१,२८७} यदि स्मरणेनेन्द्रियप्रवृत्तिरेव वार्यते तदा दूष्यते. ततस्तदुत्तरकालं जायमानं सविकल्पकं प्रत्यक्षं भवेदपि. न त्वेतदस्तीत्याह
न चेति । । २३५ । ।

 यतः स्मृत्या नेन्द्रियं विरुध्यते न वा दूष्यते. तेन प्रागूर्ध्वं वा स्मृतेर्यदिन्द्रियार्थसम्बन्धाद्ज्ञानं जायते सर्वं तत्प्रत्यक्षं अभ्युपगन्तव्यं इत्याह तेनेति । । २३६ । ।

 ननु विदितशब्दार्थसम्बधाः सत्येवेन्द्रियार्थसम्बन्धे केचिदेव तं अर्थं जात्यादिना विकल्पयन्ति नापरे. अतस्तावत्सामग्रीकस्यैव कस्यचिदभावादप्रतिबन्धककारणविशेषा भ्रान्तिरेव सविकल्पकप्रत्यय इत्यत आह
विमनस्का इति द्वयेन. अयं अभिप्रायः न व्युत्पत्तीन्द्रियसम्प्रयोगमात्रजं ज्ञानं सविकल्पकं, तदपि सर्वसाधारणं मनःप्रणिधानाद्यपेक्षते. अतो यदि नाम कस्यचिद्विमनस्कस्य दूरसूक्ष्मसादृश्यादिविषयदोषाद्व्यामूढस्य नामुकोऽयं इति विशदतरं अवभासो भवति, नैतावता कुशलस्य सूक्ष्मसादृश्यादिविवेकचतुरस्यापि विभ्रमेण भवितव्यं इति युक्तं इति । । २३८ । ।

 अत्रैव दृष्टान्तं आह यथा षड्जादीति द्वयेन. तत्संस्कृतेति. षड्जाद्यभ्याससंस्कृतेत्यर्थः । । २४० । ।  
{१,२८८} यथा षड्जादिष्वकुशलस्यापि विविक्ताकारबोधो भवति विना षड्जादिशब्दप्रयोगम्, एवं गोत्वाद्यविदितास्मृतशब्दैर्विविक्तं उपलभ्यत एवेत्याह ते हीति । । २४१ । ।

 नानाजातिगुणादिसङ्कीर्णं तु तदशब्दज्ञस्य विजातीयपिण्डविविक्तं अवभासते. शब्दस्मरणसंस्कृतानां तु पिण्डविविक्तजात्यादिमात्रं निर्भासत इत्याह सङ्कीर्णं इति । । २४२ । ।

 यत एव स्मरणतन्त्रा विकल्पाः, अतो यदा यच्छब्दस्मरणमाविरस्ति तेनैव तदा वस्तु विकल्प्यते. यथा चक्षुष्मदादिना रूपादि नेतरेण, चक्षुष्मतापि बधिरेण रूपमात्रं न शब्दः अनुपायत्वादिति. तदेतत्सर्वं आह
यथेति द्वयेन. विवेकहेतूनाम्. शब्दानां इत्यर्थः । । २४४ । ।

 अतः सिद्धं सविकल्पकं अपि प्रत्यक्षम्. यावत्तु विवेकोपाया न शब्दा बुद्धा भवन्ति तावन्निर्विकल्पकं न तु तदेवेत्याह तेनेति । । २४५
| |

{१,२८९} अतो यत्कल्पनापि स्वसंवित्ताविष्टा नार्थे विकल्पनादिति बौद्धैरुक्तं तत्परधर्मविकल्पेऽनुमन्यामहे न स्वधर्मजात्यादिविकल्पनेष्वित्याह तस्मादिति । । २४६ । ।

 अतो लिङ्गलिङ्गिसामान्ययोस्तत्सम्बन्धस्य च सविकल्पकप्रत्यक्षवेद्यत्वादुपपन्नं अनुमानादीनां प्रत्यक्षपूर्वकत्वं इत्याह प्रत्यक्षत्वं इति । ।

 किं पुनः प्रयस्यता सविकल्पकस्य प्रत्यक्षत्वं साध्यते. निर्विकल्पकद्वारेणापि बौद्धादीनां इवानुमानादिव्यवहारो घटिष्यते अत आह
सर्वं चेति. यथा न निर्विकल्पकपूर्वकं अनुमानाद्यात्मानं लभते, तदनुमानेऽभिधास्यत इति । । २४८ । ।

 अत्र चोदयति नन्वेवं इति. यदीन्द्रियव्यापारानुपरममात्राज्जात्यादिविकल्पानां प्रत्यक्षत्वम्, एवं तर्हि विस्फारिताक्षो दूरादुष्णोऽयं इति वह्निं विकल्पयति. तदपि प्रत्यक्षं आपद्यते इन्द्रियव्यापाराविरामादिति । । २४९ । ।

 परिहरति प्रत्यासन्नेति. अयं अभिप्रायः अग्निसंवेदन एव तत्रेन्द्रियव्यापार उपक्षीणः. अग्नित्वादेव व्याप्तिबलेनानुमानिकोष्णविकल्पो जायते. गोत्वे तु नेन्द्रियव्यापारतः प्रत्यासन्नं अर्थान्तरं प्रत्यक्षत्वेन{१,२९०}सम्मतं किञ्चिदस्ति येन तदेव प्रत्यक्षं नेतरदित्युच्यते. अतो गोत्वं एव प्रत्यक्षं इति । । २५० । ।

 यदपि तत्रापि दूराद्गोमहिषादिसंशये शब्दविशेषादिना गोत्वादिनिश्चयो भवति, सोऽक्षसम्बन्ध आनुमानिक एव न तु प्रत्यक्ष इत्याह
तत्रेति । । २५१ । ।

 अपि च संवित्पराहतं एवारादुष्णविकल्पस्य प्रत्यक्षत्वम्. अपरोक्षा हि बुद्धिः प्रत्यक्षं, तद्यदा स्पर्शेन्द्रियेणोष्णं अनुभूयते तदा त्वपरोक्षाकारा बुद्धिरिति भवति प्रत्यक्षं, चक्षुषा वह्नौ प्रकाशिते भवन्ती परोक्षावभासित्वान्न प्रत्यक्षं इत्याह स्पर्शनेनेति । । २५२ । ।

 अतः स्वेन्द्रियानुसारेणैव प्रत्यक्षता. इन्द्रियान्तरं त्वसत्कल्पं एवेत्याह तस्मादिति । । २५३ । ।

 कथं पुनः समानजन्मनोरुष्णाग्निविकल्पयोरेकं प्रत्यक्षं इतरच्चानुमानिकम्, एवं हि प्रत्यक्षं लक्षयतालौकिकं एव प्रत्यक्षं लक्षितं भवेदत आह एवं इति. नेदं अलौकिकं यत्र ह्यपरोक्षावभासबुद्धिः तत्प्रत्यक्षं इति लक्षणाद्विनापि लौकिका मन्यन्ते. अक्षसम्बन्धोऽपि{१,२९१}चापरोक्षावभासौपयिकतयैव लक्षणकारैरपि प्रत्यक्षलक्षणत्वेनाश्रीयते न स्वरूपेण. अतो यत्राग्नावक्षसम्बन्धफलं अपरोक्षावभासित्वं अनुस्रियते तस्य प्रत्यक्षता नेतरस्येति सिद्धं । । २५४ । ।

इत्युपाध्यायसुचरितमिश्रकृतौ काशिकाटीकायां

प्रत्यक्षसूत्रं समाप्तं

पर्तीई  
 ०५औत्पत्तिकसूत्र  

{२,१} अत्र भाष्यकारेण प्रत्यक्षाद्यनिमित्तत्वे प्रतिपादिते सदुप्लम्भकप्रमाणप्रत्यस्तम(?य ।याद्  
अभा)वप्रमेयतां धर्मस्याशङ्क्य तन्निराकरणपरतयौत्पत्तिकसूत्रं अवतारितं अभावोऽपि नास्ति यतः औत्पत्तिकस्तु शब्दस्यार्थेन सम्बन्धस्तस्य ज्ञानं उपदेशोऽव्यतिरेकश्चार्थेऽनुपलब्धे तत्प्रमाणं बादरायणस्यानपेक्षत्वातिति. तच्च चोदनैवेत्यवधारणं चाक्षिपति प्रत्यक्षादाविति. अयं अर्थः
भावगोचरनिखिलप्रमाणाभावे ह्यभावः प्रमाणम्. न चेह तथा, लोकप्रसिद्धेरेवाभावात्. न च सा न प्रमाणं, ब्राह्मणादिवर्णविवेकस्य तदधीनत्वात्. इतरथा तदभावात्. न खलु सुनिपुणं अपि विलोकयमाना वयं क्षत्रियादिविलक्षणं ब्राह्मणशब्दवाच्यं पिण्डानुगतं अपरं रूपं अपरोक्षं ईक्षामहे.  
तदवश्यं वर्णविवेकाय लोकप्रसिद्धिः स्वतन्त्रा प्रमाणं आस्थेया. अपि च सकलशब्दार्थावधारणं एव तदायत्तं, तां अन्तरेण प्रमाणान्तरासम्भवात्. अतो निषिद्धेऽपि प्रत्यक्षादौ नाभावश(ङ्का). न च चोदनैवेत्यवधारणोपपत्तिरिति । । १ । ।

{२,२} प्रसिद्धिं एव दर्शयति धार्मिकेति ह्यन्तेन. अनुग्रहकारिणि हि लौकिका धार्मिकशब्दं प्रयुञ्जाना दृश्यन्ते. पीडाकारिणि चाधा(र्मिकशब्दम्). यश्च धर्मं आचरति स धार्मिकः. तद्यद्यनुग्रहो धर्मः तदेवं उपपद्यते नान्यथेति. एतदेव भगवतो व्यासस्याप्यभिमतं इति दर्शयति
तथेति प्रयोजनमन्तेन. निर्(विषय)प्रयोगासम्भवात्तद्विषयं इदमा प्रतिनिर्दिशति. तदयं अर्थः विशिष्टविषये पुण्यपापपदद्वये आचण्डालं मनुष्याणां विद्यमाने तेनैव धर्माधर्मप्रमितिसिद्धेरनर्थकं शास्त्रं इति. नन्वेवं पुण्यपापप्रमाणकौ धर्माधर्मावुक्तौ, न लोकप्रमाण(कौ). नैवम्. तत्प्रयोगस्यैव लोकायत्तत्वात्. तस्मादयं अनुपालम्भ  
इति । । ३ । ।

 एवं आक्षिप्य समादधाति निर्मूलेतीत्यन्तेन. अयं अर्थः
प्रसिद्धिर्हि प्रज्ञानम्. तच्च (ज्ञा)नद्रढिमा. न च निर्मूलं ज्ञानं आत्मानं लभते प्रागेव ज्ञानद्रढिमा. तदेवं निर्मूलायाः प्रसिद्धेरभावात्कुतः सा प्रवृत्तेति प्रमाणैरन्विष्यत इति. ननु च कार्यद्रढिम्ना मूलं कल्पयिष्यते, स्मृतिद्रढिम्नेव श्रुतिरत आह
प्रत्यक्षादीति. सत्यम्. समूला प्रसिद्धिः प्रत्यक्षादिमूलतया प्रत्यक्षसूत्रे निवारिता चोदना (मूलं) भविष्यत्येवेति । । ४ । ।

 ननु सन्निकृष्टार्थगोचरं एव सर्वं प्रमाणम्. अतः प्रसिद्धेः प्रमाणान्तरागोचरार्थत्वं गुणः न दोषाय, अत आह न चेति. न च प्रत्यक्षादीनि परित्यज्य लोको नाम प्रमाणगणे प्रमाणं उपसंख्यायते. वर्णविवेकसम्बन्धावधारणयोस्तु प्रत्यक्षादिप्रमाणत्वं वनसम्बन्धपरिहारयोरभिधास्याम इति.{२,३}अपि च भवेदपि प्रसिद्धिः प्रमाणं, यदि व्यवस्थितैव प्रसिद्धिः स्यात्. सा त्वव्यवस्थिता. तथा हि संसारमोचका नाम नास्तिका बाह्यहिंसां एव धर्मं आहुः. अन्ये तु तपः (?प्र ।प्रा)जापत्यादि पीडात्मकत्वात्परपीडावतधर्म.......स्तु विधिनिषेधप्रमाणकौ तद्विपरीतौ धर्माधर्मौ  
सङ्गिरन्ते(?.) तदेवं म्लेच्छार्याणां परस्परविगानान्न लोकप्रसिद्धत्वं धर्माधर्मयोरुपपद्यत इत्याह संसारेति सार्धेन । । ६ । ।

 नन्वनुमानाभाससङ्करेण प्रमाणं अप्रमाणीभवति. न हि प्रत्यक्षाभाससङ्करात्प्रत्यक्षं अप्रमाणं भवति. अथ तत्र कारणदोषसदसद्भावनिबन्धनः प्रमाणतदाभासविवेकः, सोऽत्राप्यविशिष्टः. अत्रापि स्मृतिकारैर्विवेकोपायो दर्शित एव. आचारश्चैव साधूनां इत्यादिना. साधवश्चार्याः. स्वाभाविककृष्णमृगचरणोपलक्षितार्यावर्तनिवासिनश्चार्यशब्दवाच्याः. अतस्तदाचारो धर्मोऽन्योऽधर्म इति विवेको भविष्यति, अत आह न चेति. शास्त्रसदसद्भावनिबन्धनो ह्यार्यम्लेच्छविभागः तद(नाश्रयेण) त्वार्यम्लेच्छविभागो दुर्भणः. अत एव शास्त्रस्था वा तन्निमित्तत्वात्(१.३.९) इति वक्ष्यतीति. अस्तु तर्हि शास्त्रमूलार्थप्रसिद्धिः  
प्रमाणं अत आह तन्मूलेति. न स्वतन्त्रायाः प्रसिद्धेरेव प्रामाण्यं सिध्यतीत्यभिप्रायः । । ७ । ।

 अतः सकलभावप्रमाणनिराकरणात्शङ्किताभावनिराकरणेन चोदनैव धर्माधर्मयोः प्रमाणं इत्युपपन्नं इत्याह तस्मादिति. पश्यतां इति. षष्ठी चानादरे (२.३.३८) इत्यनादरे षष्ठीति । । ८ । ।

{२,४} अत्र भाष्यकारेण औपत्तिकस्तु शब्दस्यार्थेन सम्बन्धस्तस्याग्निहोत्रादिलक्षणस्य धर्मस्य निमित्तं इत्युक्त्वा (कथम्) इति प्रश्नानन्तरं उपदेशो हि भवतीति सौत्रं उपदेशपदं व्याख्यातं, तत्र न ज्ञायते केनास्य सम्बन्ध इति योग्यपदान्वयं दर्शयति उपदेश इति. तस्य धर्मस्योपदेशो ज्ञानं प्रमाणं इति. ननूपदेशो ग्रन्थसन्दर्भात्मा, ज्ञानं चार्थावग्रहः. कथं अनयोः सामानाधिकरण्यं अत आह ज्ञायत इति. भावसाधनो हि ज्ञानशब्दो नोपदेशशब्देन सामानाधिकरण्यं लभते. अयं तु ज्ञायतेऽनेनेति करणसाधन इति युक्तं सामानाधिकरण्यं इति । । ९ । ।

 कथं पुनरुपदेशो धर्मे प्रमाणं अत आह औत्पत्तिकेति. बाधकारणदोषाधीनं ह्यप्रामाण्यम्. तत्र सम्बन्धौत्पत्तिकत्वप्रतिपादनेन तद्द्वारा पुरुषानुप्रवेशाभावात्, पुरुषाश्रयत्वाच्च शब्दे दोषाणां कारणदोषनिवारणं तावत्कृतम्. तन्निराकरणेन सहाप्रामाण्यं अनपोदितं इत्यव्यतिरेकपदप्रयोजनं आह अबाध इति. अव्यतिरेकपदेनाबाधः प्रतिपाद्यते न हि देशकालयोरुभयोरपि चोदनाजनितं ज्ञानं विपर्येतीति. तदेवं बाधकारणदोषनिराकरणे कृतेऽनपोदितं औत्सर्गिकं प्रामाण्यं इति तत्प्रमाणं इत्यनेनोक्तं इति दर्शयति स्वत इति । । १० । ।

 अत्र चार्थेऽनुपलब्ध इत्युच्यते. तदयुक्तम्. उपलब्धार्थविषयं अपि प्रमाणं भवत्येव. अनुभूतिर्हि प्रमाणं प्रत्युत्पन्नेन्द्रियलिङ्गादिजनिता च संविदनुभूतिः. अत एवोन्मीलि(ताक्ष)स्यैकभावगोचराणां धारावाहिकसंविदां प्रामाण्यं उपपन्नं भवति. अन्यथा तन्न स्यात्. न हि तत्रानवगतं किञ्चिदनुभूयते. देशकालान्तरसम्बन्धोऽनुभूयत इति चेद्, न. एकदेशस्थेऽपि भावात्.{२,५}कालस्तु परोक्षः. न च परोक्षापरोक्षसम्बन्धोऽपरोक्षो भवति, तरुमरुत्संयोगवत्. अतो (ऽवगतार्थम्) अनधिकार्थं अपि ग्रहणं इति वाच्यम्. न चैवं स्मृतित्वापातः. स्मृतिर्हि पूर्वानुभवप्रभावितभावनावशलब्धसिद्धिर्  
नाधिकं अपेक्षते (?ग्रहण + त्व) नेन्द्रियसापेक्षं इत्युक्तम्. अत एव गृहीतं अपि पुनर्गृह्यमाणं दृश्यत इति लौकिका व्यपदिशन्ति, न तु स्मर्यत इति. अतो न विद्मः किमर्थेऽनुपलब्ध इत्यनेन निरस्यत इति (अत आह ) सर्वस्येति. अयं अर्थः अनुपलब्धार्थविषयं एव सर्वं प्रमाणम्. अन्यथा स्मृतित्वापातात्. न हि ग्रहणस्मरणयोर्गृहीतागृहीतगोचरयोर्गृहीतागृहीतगोचरगतो विशेष उपलभ्यते. यत्तु कारणभेदाद्भेद इत्युक्तं सत्यम्. स्वरूपभेदौपयिकः कारणभेदः. स्वरूपं तु गृहीतागृहीतविषयत्वादेव भिन्नम्. अनुभूतिर्ग्रहणं इति चेद्, यद्यपि सोऽनुभूतिः अनुमानादिषु स्मृतित्वप्रसङ्गः. अतोऽअवश्यं गृहीतागृहीतागोचरत्वं एव ग्रहणस्मरणयोर्  
भेदः. किं इदानीं धारावाहिकसंविदो न प्रमाणम्. न हि का .......क्तम्. अत्रोच्यते. तत्राप्युत्तरोत्तरकालाकलितभावप्रत्याकलनादुपपन्नं एवाधिकगन्तृतया प्रामाण्यम्. न च वैशेषिकादिवत्परोक्षं कालं आचक्ष्महे. प्रत्यक्षं एव हि .....वर्तमानकालसम्बन्धान्भावानुपलभामहे. कथं अरूपं प्रत्यक्षं इति चेत्. आकाशवद्भविष्यति. न हि रूपि प्रत्यक्षं इति नः प्रत्यक्षलक्षणं अपि तर्हि संविदेव परोक्षापरोक्षनिर्भासोदीयमानेदं प्रत्यक्षं इदं अप्रत्यक्षं इति विभजते. तदेवं विस्फारिताक्षस्य व्यक्तानुपलक्षितोत्तरोत्तरसूक्ष्मक्षण  
भेदभिन्नैकभाववि....कापरोक्षनिर्भासावभासोदयातुपपन्ना प्रत्यक्षता प्रमाणता च. अतः प्रमाणान्तरानुपलब्धस्वगोचरप्रत्याकलनादुपपन्नं उपदेशप्रामाण्यं इति सूक्तं अर्थेऽनुपलब्ध इति. अत्र भाष्यं उपदेश इति विशिष्टस्य शब्दस्योच्चारणं इति. तत्र चोदना विधिपदपर्यायः शब्दविशेषो भाष्यकारस्याभिमतः इत्याह चोदनेति. एतदुक्तं भवति विधायकशब्द उपदेश इति
| | ११ | |

 अत्र चोदयति वाक्यान्तर इति द्वयेन. अयं अर्थः यदिदं शब्दविशेषस्य विधेर्धर्मे प्रमाणत्वं आश्रितम्, अनेन वाक्यान्तरं अपि हि{२,६}वर्तमानोपदेशकं धर्मप्रमितौ प्रमाणं एव. श्रेयस्साधनं हि धर्मः. स च श्रेयसः स्वर्गादेः साधनेन यागादिना साध्यसाधनसम्बन्धः सर्वाख्यातेषु सम्भवति. स्वर्गकामो यजेतेत्यतोऽपि हि यागेन स्वर्गः सिध्यतीति गम्यत एव. यथा लोके ओदनं पचतीति पाकौदनयोः साध्यसाधनसम्बन्धबुद्धिः. स्यादेतत् आख्यातं अन्तरेण साध्यसाधनसम्बन्धो न सिद्ध्येत्, तदर्थो विधिरिति. तन्न. अनाख्यातवाक्यप्रयोगासम्भवात्. प्रयोजनाय हि वाक्यं उच्चार्यते. निराकाङ्क्षं च वचः  
प्रयोजनक्षमं आकाङ्क्षानिवर्तनं चाख्यातादृते न सम्भवति. इतरथा विधेरप्यसम्भवात्. स्तुत्यापि ह्याख्यातं एव खादिरादिवाक्येषु विधायकं परिकल्प्यते. अथोच्येत अनुष्ठितो यागादिर्धर्मः, न चानुष्ठानं (प्रव)र्तकादृते सम्भवति. न च विधिं अन्तरेणान्यः प्रवर्तयतीति. तन्न. इच्छानिबन्धनत्वात्प्रवृत्तेः. अनिष्टेषु विधिशतेनाप्यप्रवृत्तेः. अतोऽनेनेदं सिध्यतीति संविदि वोपायार्थी स तत्र प्रवर्तत इति. न चाधर्मवर्जनार्थो विधिः. प्रतिषेधादेव नञस्तत्सिद्धेः. रागादिप्राप्तकर्तव्यतानुवादेन नञ् एव निषेधाधिकारे निवर्तकः. एषा हि तत्र वचनव्यक्तिः  
यद्धन्यात्तन्नेति. अतोऽनर्थको विधिप्रामाण्यप्रतिपादनप्रयासः. अपौरुषेयः शब्दः धर्मे प्रमाणं इत्येतावदेव वचनीयं इति । । १३ । ।

 परिहरति विधाविति. अयं अभिप्रायः सत्यं इच्छातः प्रवृत्तिः. इच्छैव तु प्रेक्षावतां पुरुषार्थसाधनविषया. न च विधिना विना पुरुषार्थसाधनत्वं यागादीनां शक्यतेऽवगन्तुम्. अत एवौदुम्बरादीनां सत्यपि फलपदसम्बन्धे विधिविरहात्फलार्थत्वं नेत्यौदुम्बराधिकरणे वक्ष्यते. ननु लौकिकपाकौदनादिवत्साध्यसाधनसम्बन्धसिद्धिरुक्ता.{२,७}सत्यं उक्ता. अयुक्ता सा. लोके प्रमाणान्तरावगतेः सिध्यत्यपि. न तु वेदे. प्रमाणान्तराभावात्. ननु स्वर्गकामपदसमभिव्याहारः प्रमाणं, न. तस्य श्रुत्या बाधात्. इह हि यजत इति साध्याकाङ्क्षिणी भावनावगता सती समानपदोपादानश्रुत्युपनीतयो  
...........र्धात्वर्थसम्बन्धनिराकाङ्क्षा सती न व्यवहितकर्तृविशेषणत्वोपयुक्तस्वर्गादिभाव्यसम्बन्धं अनुभवति. सन्निकृष्टालाभे हि विप्रक्र्ष्टोऽपि वैदिको भवति न सन्निकृष्ट, ..........च्यते. लभ्यते चेह धात्वर्थः सन्निकृष्ट इति न विप्रकृष्टफलपदसम्बन्धो युक्त इति । । १४ । ।

 कृतिविधौ तर्हि कथं पुरुषार्थसाध्यसिद्धिरत आह विधाविति. अयं अभिप्रायः विधिर्हि चेतनप्रवर्तनात्मकार्थे फले व्यापारे शक्यते पुरुषं प्रवर्तयितुम्. अतः समानप्रत्ययोपात्तविध्यवरुद्धा भावना विधेः प्रवर्तनाशक्तिर्मा व्याघानीति सन्निहितं अप्यपुरुषार्थत्वादय............र्वं अतिक्रम्य व्यवहितेनापि पुरुषार्थेन स्वर्गादिना साध्येन सम्बध्यते. धात्वर्थस्तु साध्यत्वात्प्रच्यावितो भावनायां एव साधनाकाङ्क्षिण्यां साधनतया निव........तमावाक्यार्थो भवति यागेन स्वर्गं कुर्यादिति. अतः पुरुषार्थसाधनस्य यागादेर्धर्मत्वसिद्धिरिति युक्तं उपदेशप्रामाण्यप्रतिपादनं इति.

 इदं त्विह वक्तव्यं का(र्य)विधौ पुरुषार्थः साध्यो लभ्यते. विधिर्हि शब्दभेदो वा लिङादिः, तद्व्यापारातिशयो वा, कोऽपि तदर्थभेदो वा. सर्वथा च न युज्यते. शब्दे हि प्रवर्तयितरि पुरुषार्थसम्बन्धे प्रमाणं अस्ति. आप्ते हि बुद्धिपूर्वकारिणि प्रवर्तके हितकार्ययं मामफले न प्रवर्तयतीति बुद्ध्वा भवति प्रवृत्तिविषयव्यापारफलवत्ता(ध्य)वसायः. शब्दस्त्वचेतनो नास्मिन्प्रवर्तयत्यपि पुरुषार्थफलप्रतिलम्भः. न हि प्रबलपवनाभिहतोऽवटे निपतत्फलं प्रतिलभते. अपि च प्रमाणं शब्दः. प्रमाणानां प्रमेयोपदर्शनादन्यत्र व्यापारः. प्रत्यक्षं हि रूपादीनुपदर्शयति न तु प्रवर्तयति. त्रेधा हि प्रामाणिकाः  
प्रमाणफलं विभजन्ते. हानं उपादानं उपेक्षा चेति. तदिदं प्रमाणानां प्रवर्तकत्वे नोपपद्यते. तदा ह्युपादानं एवैकं प्रमाणफलं आपद्येत. कण्टकप्रत्यक्षेण हि कण्टकेषु प्रवर्त्यमानो जिहासन्नपि तान्{२,८}मृद्नीयात्. स्यादेतत् शब्दप्रमाणधर्मोऽयं न प्रमाणान्तराणां इति. न, प्रमाणत्वाविशेषात्. एवं हि प्रयोगो भवति. शब्दो न प्रवर्तकः प्रमाणत्वात्प्रत्यक्षादिवत्. अस्तु वा प्रवर्तकः. नियमेन .......प्रवृत्तिप्रसङ्गः. न च लिङादिश्राविणो नियमेन प्रवर्तमाना दृश्यन्ते. प्रथमश्रुतादप्रवृत्तेः. अविदितसमयत्वादप्रवृत्तिरिति चेत्, किं इदानीं सम्बन्धसंविदपेक्षया यदि शब्दः प्रवृत्तेः  
कारकः. न हि कारकाणि स्वरूपसंविदं अप्यपेक्षन्ते. (प्रागेव समयसंविदं?) मृत्सलिलप्रच्छन्नं हि बीजं अविदितस्वरूपसामर्थ्यं अपि स्वकार्यं अङ्कुरं आरभमाणं दृष्टम्. एवं एव शब्दव्यापारो विधिरित्यपि निरसनीयम्.

 स्यान्मतं अभिधेय एव लिङादीनां व्यापारो विधिः. अतो न पूर्वोक्तदोषप्रसङ्गः इति. न, अनिरूपणात्. स खलु प्रेषणादिलक्षणो वा स्याद्, अन्यो वा. न तावद्प्रेषणादिलक्षणः शब्दे सम्भवति. अचेतनत्वात्. न चान्यस्तत्समर्थाचरणलक्षणः, तस्य कारीषादिवदनिरूपणात्. कारीषस्य हि वह्नेः शीतापनोदनोऽध्ययने दृष्ट(?मु ।उ)पकारः. न शब्दे तथा सम्भवति. प्रमाणान्तराभावात्. शब्दस्य चागृहीतसम्बन्धस्याप्रत्यायकत्वात्. यदि ब्रूयाद्व्यापारान्तरकल्पने स्यादयं दोषः, क्ल्प्त एव तु लिङादीनां अभिधाभिधानलक्षणो व्यापारः शब्दान्तराणां इव  
स्वार्थप्रकाशनान्यथानुपपत्तिप्रमाणकः प्रवृत्तिहेतुत्वप्रतिलब्धप्रवर्तनापरनामा विधिरिति प्रतिब्रूयादेनम्. स खलु व्यापारभेदोऽभिधेयो वा स्यादनभिधेयो वा स्यात्. अनभिधेये अशब्दा.......स्यभावनासमभिव्याहारानुपपत्तिः. किञ् च सर्वशब्दानां एवानुमानेन स्वार्थगोचरो व्यापार उन्नीयते. न च तथावगतः. प्रवृत्तिहेतुभाव......पाराः प्रवर्तयन्तीति चेद्, विशेषहेतुर्वाच्यः. यद्यर्थविशेषगोचरता विशेषहेतुः, स तर्ह्यर्थभेदो विधिः, तदन्वयव्यतिरेकानुविधानात्. प्रवृ.......वर्थभेदः. यदि भावना न, तस्या वर्तमानापदेशेष्वप्यविशेषात्. अन्यश्चेत्नैनं उपलभामहे प्रमाणाभावात्. अभिधीयत एव लिङादिभिरात्मीयं अभिधानं इति चेत्. ..........सर्वशब्देभ्यः  
प्रवृत्तिप्रसङ्गः शक्यते वारयितुम्. न च कार्योन्नेयं अभिधानं अभिधीयत इति साम्प्रतम्. अनन्यलभ्यं हि शब्दाभिधेयं उपागमन्धीराः. किञ् च यदि व्यापारस्वरूपाभिधानं स ................प्रवर्तकत्वप्रसङ्गः. सोपश्लेषो विशेष इति चेद्, न. स्वरूपाभिधानप्रसक्तेः. न ह्यनभिधाय विशेषणं विशेष्याभिधानं सम्भवति. अपि{२,९}चाभिधाभिधानाभ्युपगमेन प......विशेषहेतोरभावात्. अस्तु तर्ह्यर्थभेदो विधिः. कः. कार्यम्. किं पुनः कार्यम्. कार्यं एव हि कार्यम्. न हीदं रूपान्तरेणानुभूयते. ननु न क्रियातिरेकि कार्यं प्रमाणान्तरैरवगम्यते. सत्यम्. अत एव शब्दप्रामाण्यसिद्धिः. अन्यथा  
प्रमाणान्तरगोचरत्वेन सापेक्षत्वादप्रामाण्यं चोदनायाः. अपि च कालत्रयविपरिवृत्त्यर्थगोचराणि मानान्तराणि. कार्यं च परामृष्टकालभेदं स्वप्रमाणादवगम्यत इति न प्रमाणान्तरगोचरः. कारकव्यापारो हि यागादिः कालत्रयावच्छेद्यो नाधिकारः. यद्येवं असत्कार्यं कालत्रयापरामर्शात्शशविषाणवदापद्येत. न. कालेनानेकान्तात्. कालो हि न तावत्कालान्तरपरिच्छिन्नः. न च नास्ति कालः. कालान्तरावच्छेदे त्वनवस्थापातः. अलब्धकालान्तरसम्बन्धोऽपि कालः प्रमाणसामर्थ्यादस्तीति चेत्. समानं हि कार्येऽपि. तदपि स्वप्रमाणेभ्यो लिङादिशब्देभ्यः कालानवच्छिन्नं अवगम्यमानं कथं असद्भविष्यति.  
प्रमाणसम्बन्धो हि सत्ता, न कालसम्बन्धः. कार्यं एव तु मनसि वर्तमानं नियुङ्क्त इति नियोग इत्युच्यते.

 ननु नियोगो नियुक्तिः. स च नियोक्तृव्यापारः. न च वेदे नियोक्तास्ति अपौरुषेयत्वात्. शब्दस्य चानियोक्तृत्वान्न तद्व्यापारो नियोगः. अदूरविप्रकर्षेण तु नियोगादिपदप्रयोगः. याथात्म्यवेदनायां तु लिङेव पठितव्यः. सा ह्यस्य प्रमाणम्. किं आत्मकस्तर्ह्ययम्. उक्तं कार्यात्मेति. न च द्रव्याद्यनात्मकत्वादभावः, तद्वदेव कार्यं अपि तद्विभक्तं एव देशकालनरावस्थान्तराविपर्ययात्स्वसंवित्संवेद्यं नास्तीति शक्यतेऽवगन्तुम्. उदीयते खल्वपि लिङादिश्राविणां कार्यसंवित्. न चेयं अनालम्बना, न च स्वांशालम्बनेति विज्ञानवादे वर्णितम्. अतो निर्विषया संविदात्मानं अलभमाना स्वविषयभूतं  
कार्यं उपकल्पयति. न च प्रतिभामात्रं इदं इति वाच्यम्. अनियतनिमित्ता हि प्रतिपत्तिः प्रतिभा. न चेयं अनियतनिमित्ता, शब्दनिमित्तत्वात्तदनन्तरं उत्पत्तेः. कथं अनन्यगोचरे कार्यात्मनि व्युत्पत्तिः. तदभावे वा शब्दात्प्रतिपत्तिः कल्प्यताम्. लिङादीनां सकलेतरशब्दविलक्षणः कोऽपि महिमा, यदविदितसम(?या ।या अ)पि स्वार्थं गमयन्ति. अथवा सर्वस्याकुमारमास्थविरं च कार्यावगतिः प्रवृत्तिहेतुरिति प्रसिद्धिः.{२,१०}तदन्यं अपि लिङादिशब्दश्रवणानन्तरं चेष्टाविशिष्टं उपलभ्याकलयति नूनं इतः सकाशादस्य कार्यसंविदासीत्कथं अपरथा प्रवर्तत इति. नन्वेवं क्रियां एव कार्यतया अज्ञासीदिति परस्यापि तद्गोचरां एव कार्यधियम्  
उन्नयति. न. वर्तमानापदेशेषु सत्यपि क्रियाज्ञाने प्रवृत्त्यदर्शनात्, क्रियात्मनः कार्यस्य व्यभिचारात्प्रवृत्तावहेतुत्वात्. एतदेव फलेऽपि दर्शयितव्यम्. अतो निर्मुक्ताखिलफलादिविकल्पं अव्यभिचरितप्रवृत्तिसम्बन्धं कार्यमात्रं लिङादिभ्यः प्रयोज्यवृद्धेनावगतं इति व्युत्पद्यमानो जानाति. न हि कार्यावगतिर्भवति प्रवृत्तिश्च नेति सम्भवति. अतः कार्यं एव कार्यविधिरित्याचार्याः प्रतिपेदिरे. ननु च प्रेषणादयो लिङर्थाः. न, स्वसन्ताने प्रवृत्तिहेतुत्वेन तेषां अनुपलब्धेः. वेदे च व्यभिचारात्. (ननु तर्)हीष्टाभ्युपायता लिङादीनां अर्थो भविष्यति. सर्वो हि समीहितोपायं आकलय्य तत्र तत्र प्रवर्तत इति परं अपि चेष्टमानं उपलभ्य जानाति नूनं इष्टो .......मव्यापारः  
शब्दश्रवणानन्तरं चायं चेष्टत इति शब्देनेष्टाभ्युपायता प्रतिपादिता भवति. स एव विधिः. प्रवर्तनारूपो हि सः. प्रवृत्तिहेतुं धर्मं च प्रवदन्ति ...... . अतः प्रेषणाध्येषणाभ्यनुज्ञातिरिक्तं अप्रवृत्तप्रवर्तनं नियोज्यार्थकर्मगोचरं लोकवेदसाधारणं चोदनोपदेशपर्यायपदवाच्यं लिङादीनां अर्थो विधिरिति युक्तम्. हि ........त्य जैमिनिनोक्तं उपदेश इति. भाष्यकारेण च उपदेश इति विशिष्टस्य शब्दस्योच्चारणं इति विवृतम्. पुरुषार्थोपायं किलानवगतं अवगमयन्शब्दान्तरे दूरं उत्क्र्ष्टो लिङादिशब्दोऽविशिष्ट इत्युक्तम्. अतो लोकवेदतन्त्रान्तरानुगतोऽयं एव सिद्धान्त इति कैश्चिद्  
उन्नीतम्.

 तदिदं अनुपपन्नम्. तथा हि संविदेव तावत्परिपन्थिनी. न हि लिङादिश्रवणसमनन्तरं इष्टाभ्युपायोऽयं व्यापार इति भवति मतिः. अपि तर्हि, प्रवर्तनावगतिः. ननु चेष्टाभ्युपायतैव प्रवर्तना प्रवृत्तिहेतुत्वात्. तन्न. एवं सति यस्य पर्णमयी जुहूर्भवति इत्यत्रापि विधित्वप्रसङ्गः. तरति मृत्युं इत्यत्रापि. भवति हि तत्रापि पर्णमयता अपापश्लोकश्रवणस्य अश्वमेधो वा ब्रह्महत्यातरणस्य साधनं इति प्रतिपत्तिः. यदि मतं अस्येदं भवतीत्यन्वयमात्रं अत्रावगम्यते न व्यतिरेकः, न च तं अन्तरेण साध्यसाधनसम्बन्धो{२,११}ऽवगम्यते इति. कथं तर्हि स्वर्गकामो यजेतेत्यत्रापि स्वर्गयागयोः साध्यसाधनसंवित्. न हि तत्रापि सति योगे स्वर्गो भवति असति नेति  
मतिः. यागेनेति हि तृतीया साधनभावं अवगमयतीति चेद्, न. तृतीयाश्रवणात्. विधेरयं महिमा यदतृतीयान्तोऽपि यजिः करणतया निर्दिश्यते. स चेदन्यो नाभ्युपगम्यते कथं स्वभावसाध्यो यजिः करणतया निर्दिश्यते. अपि च यत्र स्पष्टं इष्टाभ्युपायत्वं अवगम्यते यागस्य यथेष्टाभ्युपायोऽयं यागः यागेन स्वर्गः सिध्यतीति वा, तत्रापि विधित्वप्रसङ्गः. किञ् च तद्द्वेषीति तत्कारि चायं एवं ब्रुवाणो दृश्यते. तथा हि प्रतिभा विधिरिति निरस्यतैतदुक्तं 

 न निरालम्बनं ज्ञानं क्रिया साधनयोगिनी ।

 समान्यस्मिन्

इति. तदिदं तवापि समानं इति वर्णितम्. अपि च एवंवादिना साधु समर्थितं विधावनाश्रिते इति. अत्र हि विध्यधीना यागादेरिष्टाभ्युपायता न तु सैव विधिरिति दर्शयति. तस्मादतिकुशलैरुपदेशापदेशयोरविशेष एवोपपादित इति निर्मुक्ताखिलोपाधिविधितत्त्वं अतीन्द्रियं अन्यदेवेति पूर्वोक्तं एव साधीयः.

 अत्र वदामः नैवं अपि यागस्वर्गयोः साध्यसाधनसम्बन्धसिद्धिः. नियोगो हि तदा साध्यः. न च साध्यद्वयं एकत्र समवैति, समत्वादसम्बन्धात्. ननु नियोगसिद्धिनान्तरीयकी स्वर्गसिद्धिः. अत एव साध्यविवृद्धिरियं न तु स्वर्गोऽपि स्वतन्त्रतया साध्यः. निरपेक्षं च साध्यद्वयं एकत्र विरुध्यते, नानुगुणम्. यथाह नियोगसिद्धौ सर्वं तदनुगुणं इति. केन नेष्यते. तस्मादविरोध इति. तदसत्. किं हि स्वर्गसिद्धिं अन्तरेण नियोगस्य न सिध्यति. न हि नित्याधिकारेषु नियोगः साध्यान्तरं आकाङ्क्षति. कामाधिकाराः काम्यपर्यन्ता इति चेत्, को हेतुः. कमिसाध्यत्वागवतिः. तथा हि स्वर्गकामो यजेतेति  
साध्यस्वर्गविशिष्टाधिकारिसाध्यो नियोगोऽवगम्यते. स कथं असिध्यति स्वर्गे सिध्येत्. अतः स्वर्गसिद्धिरवगम्यत इति नः साध्यस्वर्गविशिष्टोऽधिकारी.{२,१२}कस्तर्हि. काम्यस्वर्गविशिष्टः. अतः स्वर्गं कामयमानः पुरुषो नियोगं साधयिष्यति. अन्यदिच्छतोऽन्यत्र क्रिया नोपपद्यत इति चेद्, न. नियोगसामर्थ्यादुपपत्तेः. नियोगो हि प्रधानभूतः साध्यतयावगतः स्वर्गं अपि कामयमानं आत्मन्याकर्षतीति किं अनुपपन्नम्. अपि च सिध्यन्नपि स्वर्गो यागात्सिध्यतीति न नः प्रमाणम्. स्वर्गयागौ हि युगपदरुणैकहायनीवदेकप्रधानकार्यान्वयिनौ नान्योन्यान्वयं अनुभवतः. न चारुणिम्न इव द्रव्यावछेदशक्तिर्यजेरपि स्वर्गसाधनशक्तिर्  
अवधृता प्रमाणान्तरेण. ननु किं अत्र प्रमाणान्तरेण. स्वर्गे याग एव प्रमाणम्. स हि स्वर्गकामं यागे नियुङ्क्ते. न चाकामोपाये कामी नियोक्तुं शक्यते. उक्तोत्तरं इदम्. किं हि भगवतो नियोगस्यालौकिकस्यासदृशमहिम्नो दुः(खत)या फलेऽपि नरं प्रवर्तयति. तस्य ह्यनुपाये कामिनं नियुञ्जानस्य किं इव हीयेत. यागे नियोगो नियुङ्क्ते इति वदता नूनं इदं अवधीरितम्. आरम्भे हि पुरुषो नियुज्यते न कर्मणीति. तस्मान्न स्वर्गयागयोः साध्यसाधनसम्बन्धसिद्धिः. यदपि च क्रियादिकार्ये व्यभिचारादनुपाधिके व्युत्पत्तिरित्युक्तं, तदयुक्तम्. प्रतीतविषयत्वाद्व्युत्पत्तेः. न हि क्रियादिव्यभिचारात्शशविषाणं लिङाद्यर्थ इति शक्यते वक्तुम्. यदपि मन्यते क्रियाकार्य एव लोके व्युत्पन्नः  
फलसमभिव्याहाराद्वेदेऽन्यदविनाशि कार्यं लिङाद्यर्थ इति प्रत्येष्यते. लोके तु संमुग्धेनापि व्यवहारसिद्धेर्न शब्दार्थतत्त्वनिरूपणम्. बहव एव गौणलाक्षणिकशब्दनिबन्धना लोके व्यवहारा दृश्यन्ते. वेदे तु स्वर्गकामो यजेतेति क्रियात्मनः कार्यस्य भङ्गुरत्वादामुष्मिकस्वर्गादिफलसाधनाशक्तेः कालान्तरस्थायिक्रियातो भिन्नं कार्यं उपेयते. वाक्यशेषाच्चैकत्र समुन्नीतः शब्दार्थो यववराहाद्यर्थवदन्यत्रासत्यपि वाक्यशेषेऽवगम्यते. नित्याधिकारेष्वसत्यपि फलपदसमभिव्याहारे तथाविधं एव कार्यं लिङादीनां अर्थो भविष्यतीति. तदिदं अन्यदेवाभ्यस्तं अन्यच्चोपनिपतितम्. क्रियाकार्ये (विष्पन्न?) स्थायिकार्यं प्रतिपद्यते.  
न च क्रियायाः फलसाधनताशक्तेरशब्दार्थः सन्युक्तः कल्पयितुम्. कामं कर्मण एवाफलनिष्पत्तेः समस्ति रूपं इति कल्पयितुं उचितम्. न च पूर्वावगतशब्दार्थान्यथाकरणम्. न हि कर्मण्यनुशिष्टा द्वितीया सक्तुषु तदसम्भवाद्विपरिवर्त्य करणं अभिधत्त इति युक्तं अभिधातुम्. सर्वशब्देष्वनाश्वासप्रङ्गात्. अत एव{२,१३}तत्र तत्र यथाश्रुतार्थसमन्वयानुपपत्तेः क्वचिद्गुणवादः क्वचिल्लक्षणा क्वचिद्विनियोगभङ्ग इति तन्त्रे व्यवहारः. न तु विनियोगभङ्गादभिधानं एव शब्दानां अन्यथा नीयते. अपि च श्रुतकर्मफलसम्बन्धानुपपत्तेरनवगतपूर्वं अपूर्वं कार्यं लिङर्थं उपयता साधु श्रुतं उपपादितम्. किं हि लिङापराद्धं  
यत्तस्यालौकिकं अर्थं अतिक्रम्य कर्मफलसम्बन्ध उपपाद्यते. ननु नाद्यापि लिङर्थो निश्चीयते. अयं एव हि निर्णयसमयः. अत्र च श्रुतफलपदान्तरसमभिव्याहारोपपत्तयेऽतीन्द्रियं एव कार्यं इति निश्चीयते. अतो न किञ्चिद्विरोत्स्यत इति. किं इदानीं स्वर्गकामो यजेतेति श्रुतेरप्रतीतिरेव, लिङर्थे संशयो वा. अप्रतीतौ क्रियात्मनः कार्यस्य फलसम्बन्धानुपपत्तिरित्येतदेव दुर्भणम्. संशयस्तु पक्षद्वयावलम्बी. न चालौकिके क्रियातिरेकिणि कार्ये लिङादयो निरूपितप्रयोगाः. न चात्यन्तापरिदृष्टापूर्वार्थगोचरः संशयो दृष्टचरः. यवादिषु त्वार्यम्लेच्छप्रयोगनिबन्धनो दृष्टपूर्वार्थगोचरः संशयो युक्त एव. अत एवात्र न वाक्यशेषान्  
निर्णयः. सन्दिग्धे हि स वर्णितः. न च लिङर्थे संशयः. किन्तु लोके व्युत्पत्त्यनुसारेण क्रियात्मन्येव कार्ये निश्चयः. यदप्युच्यते कर्मफलसम्बन्धोपपत्तयेऽन्यत्कार्यं उपलभ्यत इति. केन वा कर्मफलसम्बन्धो दर्शितः. न ह्ययं वैनियोगिकः. नियोग एवात्र प्रमाणम्. स चेत्तदधीनसिद्धिः दुरुत्तरं इतरेतराश्रयम्, सिद्धो हि नियोगो विषयीभूतस्य भावार्थस्य करणतां आह. तत्सिद्ध्या च नियोगात्मलाभ इत्यलं अनेनापि.

 यथावार्त्तिकं अनुसन्धास्यामः. एवं हि वार्त्तिककृता भावार्थाधिकरणे उक्तं लिङादिशब्दानां पुरुषं प्रति प्रयोजकव्यापारोऽभिधात्मिका भावना विधिरिति. द्वे किल भावने मीमांसकाः सङ्गिरन्ते शब्दात्मिकां अर्थात्मिकां च. तत्रार्थात्मिका सर्वाख्यातसाधारणी स्वर्गादिफलधर्मिका यागादिधात्वर्थकरणिका स्ववाक्यप्रकरणान्यप्रकरणानारभ्यवादस्मृतिलोकाचारप्राप्ततत्तदिति कर्तव्यतावती तत्र तत्र सिध्यति. शब्दात्मिका तु लिङादिशब्दानां प्रयोजकानां प्रयोज्यपुरुषकर्मिकाभिधासम्बन्धज्ञानकारणिकार्थवादोदितप्राशस्त्येति कर्तव्यतावतीति विवेचनीयम्. कथं पुनरभिधा शब्दात्मिका. शब्दव्यापारो हि सः. न. व्यापारतद्वतोरनतिभेदादुपपत्तेः.  
द्रव्यम्{२,१४}एव हि पूर्वावस्थातः प्रच्युतं परां अवस्थां अप्राप्तं पूर्वापरीभूतं व्यापारशब्दवाच्यम्. कथं लिङादीनां अभिधा पुरुषकर्मिका. न हि ते पुरुषं अभिदधति भावनावचनत्वात्. सत्यम्. भावनैव तैरभिधीयमाना न स्वरूपमात्रेण वर्तमानापदेशवदभिधीयते. किन्तु कुर्याद्(इति) प्रवृत्तिविषयतया. न च शब्दशक्तयोऽनुयोक्तुं अर्हन्ति. तथा हि
लिङादिश्रवणानन्तरं प्रयोज्यवृद्धं चेष्टमानं उपलभ्य ततः प्रवृत्तिहेतुप्रत्ययः प्रयोज्यस्यावगम्यत इति तावत्सर्ववादिसिद्धं अविवादम्. प्रवृत्तिहेतुस्वरूपे तु बहुधा विवादः. तत्र क्रियाफलादीनां व्यभिचारादप्रवृत्तिहेतुत्वात्, प्रमाणान्तरागोचरे तु प्रवृत्तिहेतौ व्युत्पत्त्यसम्भवात्, कर्मफलसम्बन्धानुपपत्तेश्  
च सकलेतरप्रकारासम्भवादविवादसिद्धं अभिधेयप्रत्ययबलोन्नीयमानस्वरूपं लिङादीनां अभिधानं एव प्रवृत्तिहेतुरिति साम्प्रतम्. सा च प्रवर्तनेति स्थितम्. सा च प्रवर्त्यकर्मिका. प्रवर्त्यश्च पुरुष इति युक्तं पुरुषकर्मत्वं अभिधायाः. लिङादिव्यापारोऽप्यभिधेयप्रत्ययहेतुत्वादभिधेत्युच्यते. पुरुषं च प्रवर्तयन्प्रवर्तनेति गीयते. न च सर्वाभिधासु प्रसङ्गः, शब्दशक्तिवैचित्र्यादित्युक्तम्. शक्तिर्हि कार्यदर्शनसमधिगम्या. तद्यतः प्रवृत्तिदर्शनं तद्व्यापारः प्रवर्तना, प्रवृत्तिहेतुत्वात्. न च शब्दान्तरेभ्यः प्रवृत्तिरुपलभ्यत इति न तदभिधायास्तथात्वप्रसङ्गः. यश्चाभिधाया अनभिधाने दोषः उक्तः, सोऽभिधानपक्षाभ्युपगमेनैव  
परिहृतः. यत्तु कार्योन्नेयत्वादनभिधानत्वं उक्तं तदप्ययुक्तम्. किं हि कार्यं अनुपपद्यमानं प्रवर्तनां अवगमयति. न तावद्भावनावगतिः, वर्तमानापदेशेष्वपि प्रसङ्गात्. अतोऽनन्यप्रमाणत्वादुपपन्नं अभिधेयत्वं अभिधायाः. यत्तु अनन्यप्रमाणके व्युत्पत्त्यसम्भव इत्युक्तम्. न, अर्थापत्तिप्रमाणकत्वात्. नन्वर्थापत्त्या प्रवर्तनापदेशसाधारणं अभिधाया रूपं उन्नीयते. न च तावन्मात्रं प्रवर्तना लडादिभ्योऽपि प्रवृत्तिसंवेदनप्रसङ्गात्. असाधारणस्तु कोऽपि विशेषो लिङ्प्रवृत्तेः प्रमाणान्तरागोचर एवेति दुष्परिहरो व्युत्पत्तिविरहः. मैवम्. प्रवृत्तिहेतुत्वेनार्थापत्तितस्तदवगमात्. तथा हि यत्र तावत्लिङादिभ्यः प्रवृत्तिरुपलभ्यते, तत्र मया प्रवर्तितव्यम्  
इत्यन्तःसङ्कल्पमूलात्मा लिङ्प्रवृत्तिविशेष उन्नीयते. अप्रवर्तमाना अपि प्रवर्तस्वेति मामयमाहेति लिङ्श्राविणो वक्तारं निर्दिशन्ति. तदवसीयते प्रवृत्तिहेतुरभिहितो लिङा. स च नर्ते वापारात्सिध्यतीत्युक्तं एव. न च किं आत्मको लिङ्व्यापार{२,१५}इति वाच्यम्. अन्तःसङ्कल्पमूलात्मा ह्यसाविति वक्ष्यति. नासावुदासीनः कदाचिदवगम्यते. प्रवृत्तिजनन एव हि भावभेदे व्युत्पत्तिरासीदिति स्वयं अपि प्रवर्तितव्यं इति प्रतिपद्यमान एव हि लिङर्थं प्रतिपद्यते. नोदासीनं आख्यातान्तरवत्. नो हि फलादयः स्वरूपेणावगताः प्रवर्तयन्ति. अस्य त्वयं एवात्मा यत्प्रवृत्तिधियं जनयति. अपर्यनुयोज्यत्वाद्वस्तुस्वरूपाणां नामाख्यातविभागवदुपपत्तेः. सोऽयं एवमात्मनि लिङर्थे व्युत्पन्नः स्वप्रतिपत्तिकाले न  
शब्दादृते तं अर्थं बुध्यत इत्यनन्यप्रमाणकत्वम्. न तु प्रवर्तनास्वरूपं एवान्यतो नावगतं, येन मतान्तरवद्व्युत्पत्तिविरहश्चोद्येत. सम्प्रति तु न जातेरिव व्यक्तिं अन्यतः प्रवर्तनां प्रतिपद्यामह इति शाब्दीं अभिदध्महे. न चाभिधा नाभिधीयत इति वाच्यम्. अभिधाशब्दवदुपपत्तेः. यदेव हि शब्दश्रवणानन्तरं अनन्यलभ्यं बुद्धौ विपरिवर्तते तदभिधेयम्. तथा च लिङादीनां अभिधानं इति किं नाभिधीयते. उक्तं हि लिङादिभ्यः प्रवृत्तिहेतुरुपलभ्यत इति. न च लिङादीनां अभिधात्मनो व्यापारादन्यः प्रवृत्तिहेतुः शक्यते निरूपयितुं इति. अत एव नानवस्था. न हि प्रवर्तनावत्तदभिधानं अपि शब्दादवगम्यते, यत्तद्गोचरं अपरं अभिधानं उपेयते. न च लिङादिस्वरूपाभिधानप्रसक्तिः,  
स्वयं एव तद्व्यापारवैलक्षण्यात्. लिङुपश्लेषे हि विशेषके विशेषणाभिधानं आपादितम्. स्वगते तु विशेषे तदनवकाशं एव. सर्वे शब्दव्यापाराः खल्वपि स्वरूपेणैव व्यतिभिद्यन्ते. अत एव विलक्षणाभिधेयप्रत्ययहेतुभावभाजः एकस्या अपि विधिविभक्तेः क्रियाकालादिवन्नाभिधाभिधानं अनुपपन्नम्. अतो लिङादीनां अभिधा प्रवर्तना सोऽयं विधिः. आह च 

 अभिधां भावनां आहुरन्यां एव लिङादयः ।

इति. तदनेनैवमात्मना विधिना सम्बद्धा भावना प्रवृत्तिविषयतयावगता फलवत्तया निश्चीयते, स्वसन्ताने फलवतः प्रवृत्तिविषयतयावगतेः. तथा चावगतानुष्ठीयत इति विधिशक्तिं उपक्रान्तां अवसीदन्तीं उत्तभ्नाति फलवत्ता, न तु सैव विधिरिति. अत एवापुरुषार्थेषु सागरं तरेदित्येवमादिषु विध्यवगतिः. तथा तत्र न स्यादितरथा तत्र न स्यातपुरुषार्थत्वात्(?). लिङ्व्यापारस्तु तत्राप्यविशिष्टः, निर्वाहिकायास्तु फलवत्तायाः प्रमाणाभावाद्न{२,१६}निर्वहति. तदभावश्चानाप्तवाक्यत्वात्. वेदे त्वपौरुषेयत्वान्न पुरुषदोषाशङ्कापीत्युपपादितम्. विधौ तु तं अतिक्रम्येति प्रपञ्चितश्च विधिरपि मनागित्युपरम्यते इति । । १५ । ।

 (अपौरुषेयत्वात्?) अनपेक्षत्वादिति सूत्रावयवं व्याचष्टे
स्वप्रत्ययेति. अनाप्तवाक्ये हि दृष्टव्यभिचारित्वात्तज्जनितात्प्रत्ययात्प्रत्ययान्तरं स्वीयं अर्थावधारणायापेक्षते. न च तत्राप्यनाप्तवचः प्रमाणं अनुवादत्वात्. आप्तोक्तीनां तु प्रमाणविषयगोचराणां प्रामाण्यात्तस्यैवाप्तस्य नरस्यापेक्षा किं अयं अर्थोऽनेन प्रमाणेनोपलब्धो न वेति. न चेयं उभय्यप्यपेक्षा चोदनांसु सम्भवति, अपौरुषेयत्वस्य वेदाधिकरणे वक्ष्यमाणत्वात्. तत उपपन्नं चोदनायाः प्रामाण्यं इति । । १६ । ।

 अत्रानन्तरं वृत्तिकारमतारम्भभाष्यं वृत्तिआरस्त्वन्यथेमं ग्रन्थं वर्णयाञ् चकार तस्य निमित्तपरीष्टिः इत्येवमादिं इति. तत्रादिशब्दे तावद्द्वैविध्ये साध्वसाधुविवेकार्थं आह आदिशब्द इति. मकारान्तोऽयमादिशब्दः न लुङन्त इति. कारणं आह लिकीति. सामान्यविवक्षायां तु नपुंसकलिङ्गता. अत्र च प्रथमं एव ग्रन्थात्मके विशेषेऽवगते न सामान्यविवक्षा युक्तेति. भित्त्वा तु वाक्यं सामान्यविवक्षायां क्लेशो भवतीति. अपरं अपि वृत्तिकारमतेन परीष्टिसूत्रव्याख्यानार्थं भाष्यं न परीक्षितव्यं निमित्तं इति. तदयुक्तम्. सूत्रे नञोऽश्रुतत्वात्,  
अत आह नञ् इति. इदं हि सूत्रं विधिनिषेधशून्यं अपरिपूर्णं नञध्याहारेण परिपूर्यते. प्रसिद्धस्यधर्मनिमित्तस्य परीक्षाविधेरयोग्यत्वादिति व्याख्याते तु नञध्याहारेण परीष्टिसूत्रे प्रत्यक्षसूत्रं अवतारयितुं भाष्यकृतोक्तं ननु व्यभिचारात्परीक्षितव्यं निमित्तं शुक्तिका हि रजतवत्प्रकाशते यतः इति. एवं ह्यत्र{२,१७}परिचोदितं न प्रसिद्धत्वं निमित्तापरीक्षायां हेतुः, प्रसिद्धतरस्य प्रत्यक्षस्य शुक्तिरजतवेदने व्यभिचारादिति. तदयुक्तं, न हि प्रत्यक्षं व्यभिचरति अपि तर्हि तदाभासम्. न चाभासव्यभिचारे प्रमाणव्यभिचारपरिचोदना  
युज्यते. अत आह सङ्करादिति. प्रत्यक्षतदाभासयोरक्षजत्वेन सादृश्यान्मोहादाभासव्यभिचारेऽपि प्रत्यक्षव्यभिचारं चोदयतीति । । १७ । ।

 तदेव प्रपञ्चयति प्रमाणेति. वक्ष्यमाणपारमार्थिकप्रत्यक्षलक्षणाज्ञानाद्व्यभिचारात्परीक्षा कार्येति चोदयति. एतत्परिचोदनोत्तरतया प्रत्यक्षसूत्रं उपवर्णितं नैतदेवम्. यत्प्रत्यक्षं न तद्व्यभिचरति. यद्व्यभिचरति न तत्प्रत्यक्षम्. किं तर्हि प्रत्यक्षम्. तत्सम्प्रयोगे पुरुषस्येन्द्रियाणां बुद्धिजन्म सत्प्रत्यक्षम्. यद्विषयं ज्ञानं तेनेन्द्रियाणां पुरुषस्य सम्प्रयोगे यद्बुद्धिजन्म तत्सत्प्रत्यक्षम्. न चेदृशस्य व्यभिचारोऽस्ति. तदिदं वार्त्तिककारो दर्शयति नैतदिति. परीष्टिसूत्रेणापरीक्षा प्रतिज्ञाता  
प्रत्यक्षसूत्रेणोपपाद्योपसंहृतेति । । १८ । ।

 कथं पुनरेवंलक्षणकेऽपरीक्षा सिध्यतीत्यत आह तत्रेति. तत्र हि प्रत्यक्षलक्षणे. यदनेवंलक्षणकं तदयथार्थम्. प्रत्यक्षं तु यथार्थं एव. अयथार्थाशङ्का तु परीक्षायां हेतुरिति युक्तं अपरीक्ष्यत्वं इति.  
 किं पुनरयथार्थज्ञानम्. शुक्तौ रजतं इति. सा खलु दोषवशादन्याकारेणावभासत इति भवति तद्गोचरज्ञानं अयथार्थम्. तदिदं अयुक्तम्. न हि शुक्ती रजतं इति भासते. किं तर्हि इदं इति शुक्तिरजतसाधरणात्मना पुरोवर्ति द्रव्यं गृह्यते. अनन्तरं च सदृशदर्शनोद्बोधितप्राचीनरजतानुभवप्रभावितभावनाबीजजन्मा दोषवशाल्लुप्ततदवमर्शा रजतं इति स्मृतिरुदेति. तदेते द्वे एव ग्रहणस्मरणात्मके विज्ञाने. तद्गोचरयोश्च दोषवशादेव भेदकधर्मानवधारणम्. भेदाग्रहणादेव विभ्रमव्यवहारः, न पुनरन्यस्यान्यथाभासनात्. इदं इह भासत इति प्रतीतिसाक्षिकम्. अतः कथं रजतरूपरूपितस्य शुक्तिरालम्बनम्. इदं एव ह्यालम्बनस्यालम्बनत्वं यदात्माकारज्ञानजननम्.{२,१८}अतो  
नातदाकारस्य तदालम्बनं इति ज्ञानं एव साकारं इति बलादापतितम्. न खलु रजतं इति शुक्तेराकारः. रजतं तु नासन्निहितं अक्षजज्ञानालम्बनं इति युक्तम्. अतो बाह्यरहितं निरालम्बनं एव ज्ञानं इति बलादापन्नम्. एवञ् च मुधैव निरालम्बनानुमानप्रत्याख्यानप्रयासः. अपि च दोषनिबन्धनो विभ्रमः. दोषाश्च स्वकार्ये शक्तिविघातहेतवः. अतो युक्तं तद्वशेन भेदकधर्मानवधारणं, न पुनरन्यस्यान्यथा भानम्. अपि च एवं अयं विपरीतख्यातिवादी वक्तव्यः रजतधियः शुक्तिगोचरायाः किं निबन्धनं इति. न तावदिन्द्रियं प्राप्यकारित्वाद्, असन्निहितरजतप्राप्त्यसम्भवात्. अन्यप्राप्तौ चान्यप्रकाशनेऽतिप्रसङ्गात्. प्रमाणान्तरं  
त्वसम्भवादनुपन्यसनीयम्. अतो ग्रहणकारणाभावात्स्मृतिरियं इति निश्चीयते. अस्ति हि स्मृतेः कारणं पूर्वानुभवप्रभावितोभयवादिसिद्धा भावना. नन्वसति तत्परामर्शे स्मरणं अपि नोपपन्नम्. न नोपपन्नम्. अनुभूतविषयं हि ज्ञानं स्मृतिः. न तदिति परामर्शः. तस्मादिदं रजतं इति ग्रहणस्मरणयोरुभयोरपि यथार्थत्वाद्यथार्थायथार्थज्ञानविभागो दुर्भणः.

 अत्र वदामः यदि द्वे अप्येते यथार्थे, न तर्हि भ्रान्तिः. अयथार्थज्ञानं भ्रान्तिरिति लौकिका मन्यन्ते. स्मरामीत्यग्रहो भ्रान्तिरिति चेत्. तन्न. भाष्यकारो हि स एवासमीचीनः प्रत्यय इति प्रत्ययं असमीचीनं दर्शयति. अपि च कोऽयं अग्रहः. ग्रहणाभाव इति चेत्. अभावो नाम न कश्चिदायुष्मतां यो भ्रान्तिरित्युच्यते. ननु स्मरणं एव स्मरामीत्युल्लेखशून्यं अग्रहणं आचक्ष्महे न तत्त्वान्तरम्. एवं तर्हि रजतं इति स्मृतिर्भ्रान्तिः. न च तद्युक्तम्. मिथ्या भ्रान्तिरिति पर्यायौ, न स्मृतिर्मिथ्या, यथावस्थितार्थविषयत्वात्. पूर्वानुभूतदेशकालाग्रहो भ्रान्तिरिति चेत्. न. अन्यानवभासोऽवभासान्तरं मिथ्याकरोति, सर्वमिथ्यात्वप्रसङ्गात्. न ह्येकस्मिन्भासमाने सर्वं  
भासते. अतो यद्यपि रजतस्य देशकालौ न स्मर्येते, रजतं तु यथावस्थितं स्मृत्या विषयीकृतं इति न भ्रान्तिः. अथ सापेक्षत्वात्स्मृतेरप्रामाण्यम्, अतो भ्रान्तिरिति चेत्. यद्येवं सर्वस्मृतीनां भ्रान्तित्वापातः, अविशेषात्. न च स्मरन्भ्राम्यतीत्युच्यते. अथ मतं
गृह्यमाणस्मर्यमाणयोर्विवेकाग्रहो भ्रान्तिरिति, उक्तं अस्माभिः नाग्रहो नाम कश्चिदृते ग्रहणस्मरणाभ्याम्. तयोश्च न ग्रहणं भ्रमः, प्रमाणत्वात्. न च{२,१९}स्मृतिः. व्यभिचारादतिप्रसङ्गाच्च. विवेकाग्रहे च विभ्रमे सर्वसंविदां भ्रान्तित्वप्रसङ्गः. अवश्यं हि येन केनचिद्विवेको न गृह्यते. स्यान्मतं व्यवहारविसंवादो मिथ्यात्वम्  
इति, तन्न. तद्धेतोरभावात्. यदि खल्विदं इति ग्रहणं रजतं इति देशकालानवच्छिन्नं रजतस्मरणं, को व्यवहारहेतुः. नो खलु रजतपदादनधिष्ठानं रजतं स्मरन्रजतं इति व्यवहरत्यत्रेदं इति तद्विद्वान्. यो यदर्थी स तदुपादित्सया चेष्टते. अनधिष्ठानं तु रजतं जानतो न व्यवहारहेतुं उपलभामहे. अपि च कोऽयं नियमः स्मृतरजतस्तदर्थी शुक्तावेव प्रवर्तत इति. यदि ह्ययं तां एव रजतं जानीयात्, ततस्तत्र प्रवर्तत इति युक्तम्. इतरथा लोष्टादावपि प्रवर्तेत. न ह्ययं शुक्तेरिव रजतं ततोऽपि विविनक्ति. अवश्यं स्थूलोऽपि विवेको जिघृ(?क्षि ।क्ष)तो नानुभूयते. अथोच्येत  
ज्ञानद्वयं अप्येतद्विवेकाग्रहणात्सत्यरजतसंविदो भिन्नं इति नावभासते. सा च व्यवहारहेतुतयावगता. ततोऽत्रापि प्रवर्तत इति. अहो दुरूहं इदं ऊहितम्. इदं तु ब्रूमः किं इह सत्यरजतसंविदो विवेको नावभासते, तदभेदो वा भासते इति. पूर्वस्मिन्कल्पे पूर्ववत्प्रवृत्त्यभावः. उत्तरस्मिन्विपरीतख्यातिवादः. संवित्ती भिन्ने अभिन्ने भासेते वस्तुनी चेति न विशेषः. अथ सत्यरजतबोधतुल्यतां मन्यते न तत्त्वं, न तर्हि तद्वद्भावे तद्व्यवहारः. न हि गवा सदृशं गवयं जानन्गौरयं इति व्यवहरति. व्यवहारविसंवादे च भ्रान्तिहेतावतदर्थिनो व्यवहाराभावाद्भ्रान्त्यभावः. तस्यापि शब्दप्रयोगोऽस्तीति चेद्, न. निर्विकल्पकभ्रान्तौ तददर्शनात्.  
स्वतन्त्रस्मृतं च रजतं अप्रसक्तं कथं शुक्तौ निषिध्यते नेदं इति. प्राप्तिपूर्वको हि प्रतिषेधो भवति. स कथं असत्यां प्राप्तावात्मानं लभते. ननु नात्र किञ्चिद्बाध्यते. किन्त्वनवगतो विवेकोऽवगम्यते नेदं रजतं इति. कोऽर्थः. शुक्तेर्विविक्तं रजतं इति. अहो व्याख्यानकौशलं तत्रभवतां यत्संविदोऽप्यन्यथा व्यवस्थिता अन्यथा व्याख्यायन्ते. रजतव्यवहारो बाध्यत इति चेद्, न. तस्याप्यप्रसक्तेरुक्तत्वात्. अप्रसक्तव्यवहारस्य बाधविरहप्रसङ्गात्. व्यवहारबाधोऽपि न राजाज्ञया. अपि तर्हि, प्रसक्तताद्रूप्यनिवारणेन. अतोऽन्यदन्याकारेण प्रसक्तं बाध्यत इति साम्प्रतम्. अपि च स्पष्टीकृता ताद्रूप्यप्रसक्तिरिदं रजतं इति. नन्वनालम्बनता प्राप्नोतीत्य्  
उक्तम्. सत्यम्. यदन्यथासन्तं अन्यथा प्रतिपद्यते तन्निरालम्बनं ज्ञानम्{२,२०}इष्यते. किं इहाद्भुतं बाह्यानालम्बनता हि यत्नतो नः प्रतिषेध्या, सर्वत्र देशान्तरादिगतबाह्यालम्बनताभ्युपगमात्. कथं असन्निहितं ज्ञानं उत्पादयतीति चेत्. किं अयं प्रत्यक्षधर्मः सर्वज्ञानेष्वारोप्यते. प्रत्यक्षं हि सन्निहितवर्तमानगोचरं, न ज्ञानान्तराणि. न चेदं प्रत्यक्षं आभासत्वात्. यदप्युक्तं कथं अन्यसम्प्रयुक्तं इन्द्रियं अन्याकारस्य ज्ञानस्य हेतुरिति. उक्तं अत्र भाष्ये दोषो मिथ्याज्ञानस्य कारणं इति. तद्भावे हि मिथ्याज्ञानं भवति. असति तस्मिन्सम्यग्ज्ञानदर्शनात्. ननु दोषाः  
कार्यं विघ्नन्ति, न कार्यान्तरं जनयन्ति. न. स्वप्ने मनोदोषादवर्तमानस्यापि वर्तमानवद्भानात्, कारणाधीनात्मलाभं हि कार्यं तद्दोषे दुष्यतीति नानुपपन्नम्.  
एष च ज्ञानस्य दोषो यद्यन्यगोचरस्यान्याकारत्वम्. अतः सन्निहितं असन्निहितरजताकारेणावलम्बते दुष्टकारणजं ज्ञानं इत्युभयालम्बनस्य ज्ञानालम्बनत्वम्. आत्मेन्द्रियमनोर्थसन्निकर्षो हि ज्ञानस्य हेतुः. सोऽसत्सु दोषेषु सम्यग्ज्ञानहेतुः, सत्सु तु विपरीतज्ञानहेतुरिति सूक्तो यथार्थायथार्थज्ञानविभाग इति. किं पुनः प्रत्यक्षस्य लक्षणं येन तद्यथार्थं अत आह यदाभासं इति. यदाकारं ज्ञानं तेनेन्द्रियाणां सम्प्रयोगे यत्पुरुषस्य बुद्धिजन्म तत्प्रत्यक्षं इष्यते. कथं तदयथार्थं भविष्यतीति । । १९ । ।

 ननु लक्षणपरत्वे सूत्रस्यातिप्रसक्तिरुक्ता. न चाप्येतेन सूत्रेण प्रत्यक्षं लक्ष्यत इति वदता कथं इदानीं लक्षणपरतया सूत्रं वर्ण्यते. अत आह सम्पूर्णेति. यथावस्थितं सूत्रं आभाससङ्करादलक्षणम्. वृत्तिकारमते तु व्यत्यस्तं शक्नोति लक्षणं लक्षयितुं इति, कथं पुनः सम्पूर्णं अत आह
तत्सतोरिति. यथाश्रुते हि सूत्रे इन्द्रियसम्प्रयोगजत्वमात्रं प्रत्यक्षलक्षणम्. तच्चाभासेऽप्यविशिष्टं इत्यतिप्रसज्यते. व्यत्यस्तेन तु तदा बुद्ध्याकारपरामर्शनाद्भासमानाकारेन्द्रियसम्प्रयोगे या बुद्धिः सा प्रत्यक्षं इत्युपस्कारे शुक्तिरजतज्ञाने भासमानेन्द्रियसम्प्रयोगाभावान्  
न प्रत्यक्षं अतिप्रसज्यत इति. उत्कृष्टस्य सच्छब्दस्यार्थं आह शोभनार्थ इति. ननु पूर्वं{२,२१} वर्तमानार्थतया सम्प्रयोगविशेषणार्थः सच्छब्दो व्याख्यातः. कथं इदानीं शोभनार्थ इत्युच्यते. युक्तं च सम्प्रयोगविशेषणम्. अविशिष्टे हि तस्मिन्ननागतादिसम्प्रयोगजं योगिप्रत्यक्षं अनिराकृतं स्यादिति प्रागेवोक्तम्. तद्वृत्तेनापि व्यवहितप्रठितेन समासो दुष्प्रतिपादतरः. पुनरपि चेदृशं यत्तत्सम्यक्प्रत्यक्षं इति तदपेक्षा विद्यत एवेति व्यत्ययेऽपरितुष्यन्प्रकारान्तरं आह यद्वेति. द्वयोरपि तत्सतोरत्राध्याहारः. तत्र भासमानाकारपरामर्शार्थोऽध्याहृतस्तच्छब्दः.  
परस्तु प्रत्यक्षरूपपरामर्शार्थः. सच्छब्दस्तु सम्प्रयोगसन्निधिपठितस्तद्विशेषार्थ एव. अध्याहृतस्तु शोभनार्थ इति विवेचनीयं इति । । २० । ।

 ननु च आभासलक्षणाकथनान्न प्रत्यक्षतदाभासविवेको दर्शयितुं शक्यते, अत आह अर्थापत्त्येति. ईदृशं प्रत्यक्षं इत्युक्ते अर्थादनीदृशं आभासं भवतीति. अत्र भाष्यकारेण कथं तदतद्योगजत्वविवेकोऽवगम्यत इत्याशङ्क्योक्तं बाधकं हि यत्र ज्ञानं उत्पद्यते नैतदेवं इति तदन्यसम्प्रयोगे. विपरीतस्तत्सम्प्रयोगे इति. तदयुक्तम्. किं हि कारणं यदुत्तरेण पूर्वं बाध्यते, पूर्वेणैव जघन्यं उत्तरं बाध्यत इति युक्तं अत आह बाधकेति. तद्धि बाधकं यदन्याबाधकं आत्मानं एव न लभते. तथाचोत्तरम्. अतस्तत्पूर्वं बाधत इति युक्तम्. जघन्यं अपि पूर्वानपेक्षं बलवदिति षष्ठे  
वक्ष्यते. यत्र पूर्वापेक्षं उत्तरं, तत्र पूर्वं बलवदिति तृतीय उक्तं इति
| | २१ | |

 किं पुनरुत्तरेण मिथ्या सतः पूर्वस्य बाधः प्रमाणस्य वा. प्रमाणस्य बाधेऽतिप्रसङ्गः. मिथ्यात्वं तु नर्ते बाधात्सिध्यति, तदधीनो बाध इति इतरेतराश्रयं अत आह स चेति. न खलु पूर्वमिथ्यात्वावधारणादुत्तरस्य जन्म, अपि तर्हि. तन्निरपेक्षं उत्तरं स्वकारणादेवोत्पन्नम्. अतो नोत्पत्तावन्यापेक्षत्वम्. न च कार्यक्ल्प्तौ. अवबोधरूपत्वादवबोधस्य. तस्य च स्वगोचरप्रकाशनेऽन्यानपेक्षणात्. अतो नान्योन्याश्रयत्वं इति. यदि तर्हि पूर्वानपेक्षं उत्तरं इति तद्बाधकं, पूर्वं वा किं उत्तरं अपेक्षते येन बाध्यते.{२,२२}तदपि हि निरपेक्षं एव, अत आह न चेति. यद्यपि तदुत्तरानपेक्षं, तथाप्यनागतोत्तरबाधकात्मकत्वेनानवभासान्  
न बाधकं इति । । २२ । ।

 यत्र तर्हि नैतदेवं इति न बाधकोदयः, अपि तर्हि निमित्तेदाषज्ञानं, तत्रेतरेतराश्रयं अपरिहार्यम्. निमित्तदोषेण तत्रोत्थाप्यो बाधः. स च पूर्वाप्रमाणत्वे शक्यत उत्थापयितुं, तदुत्थापनाच्च तदप्रमाणं इति नावकल्पते, अत आह निमित्तेति. प्रायेण हि शङ्खादिषु पीतादिविभ्रमाः पित्तादिदोषेभ्यः समुत्पन्नाः पश्चाद्बाध्यन्ते. नेदं पीतं शुक्लोऽयं इति हि सम्प्रतिपत्तिः सम्भवति. अतो न तत्र निमित्तदोषबोधमात्रान्मिथ्यात्वम्. यत्र तु ज्ञातेऽपि निमित्तदोषे तद्रूपप्रत्ययानुवृत्तेः पश्चादबाधनं एव, यथा दिङ्मूढस्य जानतोऽपि निमित्तदोषाद्दिङ्मोहो न निवर्तते. तत्रापि नरान्तरविपर्ययादन्यतः  
परिच्छेदान्नेतरेतराश्रयं इति । । २३ । ।

 यत्र तर्हि न नरान्तरादिषु विपर्ययः तत्र कथं यथा जात्यादिविज्ञाने. न च तत्सत्यं, तेषां व्यतिरेकाव्यतिरेकविकल्पाक्षमत्वादत आह सर्वेषां इति. यद्धि देशान्तरादिषु न विपर्येति तदबाध्यं सम्यगेवेति. ननु तत्राप्यनुपपत्तेर्बाधिका धीरुत्पाद्या, कथं सम्यक्त्वं अत आह न हीति. प्रत्यक्षो ह्यविकलकरणस्य पिण्डात्पिण्डान्तरेषु पूर्वरूपावमर्शः. स कथं यौक्तिकेन बाधेन बाध्यते. यस्य ह्यव्युत्पद्यमानस्य बलवता मुखं निरुध्यते न तदात्मानं लभते. उक्तं च स्वयूथ्यैरपि न प्रत्यक्षविरुद्धकारणविषयं अनुमानं आत्मानं लभते अग्नाव्  
इव शैत्यानुमानं इति । । २४ । ।

 अयं असावितरेतराश्रयस्य व्यक्तो विषय इत्याह जात्यादिष्विति. अत्र हि जात्यादिज्ञानमिथ्यात्वाद्बाधकबुद्ध्युदयः. तदुदये तन्मिथ्यात्वम्. न च व्यक्तोदिता शुक्तिरजतज्ञानादिष्विव बाधिका धीरस्तीति.{२,२३} यदि तर्हि बाधकज्ञानं अन्तरेण न कारणदोषमात्रान्मिथ्यात्वं अवगम्यते, कथं उच्यते यस्य च दुष्टं करणं यत्र च मिथ्येति प्रत्यय इति भेदेन. तदा हि मिथ्यात्वप्रत्यय एवासमीचीनतायां हेतुरुक्तः स्यात्. तस्माद्वक्तव्यो विषयः. स उच्यते येन तर्हि प्रागेकश्चन्द्रोऽवधारितः सम्प्रत्यङ्गुलीनिपीडितलोचनो द्वौ पश्यति. तस्य प्राचीनज्ञानानुसारेण जातविचिकित्सस्याधुना च व्यक्तं कारणदोषं अवगतवतो भवति निर्णयः. यथा पूर्वज्ञानम्  
अदुष्टकारणजम्. इदं च व्यक्तावगतकारणदोषप्रभवम्. कारणदोषनियतश्च कार्यदोषः. तस्मादसमीचीनम्. तदिह पूर्वानुभवो विचिकित्सोदयहेतुः. कारणदोषावधारणादेव मिथ्यात्वावधारणम्. एवं बाह्यागमानां अपि कारणदोषावधारणादेव मिथ्यात्वावधारणम्. न हि तदर्थाः साक्षाद्बाध्यन्ते. पौरुषेयत्वात्कारणदोषाशङ्कयैव मिथ्यात्वं भवतीति युक्तं एव द्वैविध्यं । । २५ । ।

 ननु मा बाधि जात्यादिज्ञानम्. प्रमाणत्वं तु तस्य कथं, प्रमाणतदाभाससाधारणं हि ज्ञानत्वम्. अतो व्यभिचारदर्शनात्संशयो युक्तः. वृत्त्यादिविकल्पाश्चाप्रामाण्यं अनापादयन्तोऽपि तद्वत्प्रामाण्यं विघ्नन्ति. अत आह स्वत इति. यदि ज्ञानत्वानुबन्धिनी प्रमाणत्वाप्रमाणत्वे द्वे अपि स्यातां, स्यादेवानिर्णयः. स्वतस्तु प्रमाणं इत्युपपादितम्. अतो जात्याद्यस्तित्वबोधादनपोदितो निर्णयो युक्तः. स चायं बोधो न परं अस्माकं एव. येऽपि तु जात्यादीनपलपन्ति, तेषां अप्यस्ति. तेऽपि हि न तद्बोधं अनपलपन्तो जात्यादीनपलपितुं अर्हन्तीति । । २६ । ।

इत्युपाध्यायसुचरितमिश्रकृतौ काशिकाटीकायां

वृत्तिकारग्रन्थव्याख्या । ।

{२,२४} अत्र भाष्यकारेण ननु सर्व एव निरालम्बनः स्वप्नवत्प्रत्ययः इत्याक्षेपपुरस्सरं जाग्रतो हि बुद्धिः सुपरिनिश्चिता कथं विपर्यसिष्यतीति बाह्यार्थसद्भावः प्रतिपादितः. तस्य प्रकृतवेदार्थविचारोपयोगं दर्शयति
प्रमाणत्वेति चतुर्भिः. सर्वो ह्ययं मीमांसाप्रपञ्चो बाह्यार्थाश्रय एव. यथा तावच्चोदनैव धर्मे प्रमाणं, योगिप्रत्यक्षबुद्धागमाद्यप्रमाणं इति चोदनासूत्रे प्रतिज्ञातं, तदसति बाह्ये चोदनापदार्थे दुःस्थितं एव. प्रमाणत्वोपन्यासेनैव तत्परिकरप्रथमपादोक्तसम्बन्धौत्पत्तिकत्वशब्दनित्यत्ववाक्यार्थप्रतिपत्तिमूलसद्भावापौरुषेयवेदवाक्यरचनादिपरिग्रहः.  
अप्रमाणत्वोपन्यासेन च प्रत्यक्षसूत्रनिर्दिष्टान्याप्रमाणत्वकारणोपादानं इति दर्शयितव्यम्. तथा यदपि चोदनासूत्र एव श्रुत्यार्थेन च पुण्यपापापरनाम्नोर्धर्माधर्मयोः स्वरूपं प्रतिज्ञातं, तदपि नासति बाह्येऽर्थे शक्यं दर्शयितुम्. तत्र हि विधिनिषेधात्मकचोदनाप्रमाणकं पुण्यपापयोः स्वरूपं इति वर्णितम्. आदिशब्देन पुण्यपापोभयरूपरहितं अशुभेभ्यो निवर्तनं उपादत्ते. यदर्थसाधनं वस्तु तद्विपरीतं वा तत्पुण्यपापपदयोरस्पदम्. अशुभेभ्यो निवर्तनं तु न सुखाय न दुःखायेत्युभयरूपरहितम्. एतदपि चोदनासूत्रस्थेनार्थपदेन प्रतिपादितम्. तत्फलं इति च त्रिविधस्य पुण्यपापोदासीनात्मनो वेदप्रमेयस्येष्टानिष्टात्मकं  
फलं उपादत्ते. एतदपि स्वरूपप्रतिज्ञान्तर्गतं एव. न ह्यनाश्रितफलसम्बन्धं धर्मादिस्वरूपं अनुभवितुं शक्यं इति. तदेवं{२,२५}तावद्बाह्यार्थसिद्धेरस्ति प्रथमपादोक्तसमस्तोपयोगः. तथा वक्ष्यमाणोपयोगोऽपि. न हि विध्यर्थवादमन्त्राणां साध्यसाधनसम्बन्धविधिविधेयस्तुतुविहितस्मृतिरूपार्था अर्थवादपादगोचरा बाह्यार्थं विना सिध्यन्ति. औदुम्बराधिकरणे हि औदुम्बरो यूपो भवत्यूर्जोपरुध्या इत्यत्र विध्यभावान्न फलपदस्म्बन्धः सिध्यत्यौदुम्बरत्वस्येति वक्ष्यते. तथार्थवादाधिकरणेऽर्थवादानां स्तुत्युपयोगो दर्शितः. एवं हि तत्रोक्तं आम्नायस्य क्रियार्थत्वादानर्थक्यं अतदर्थानां (१.२.१) इति. अस्यार्थः यानि हि क्रियां क्रियासम्बद्धं  
वा किञ्चिदर्थं प्रतिपादयन्ति, तानि सन्तु प्रमाणम्. यानि त्वक्रियार्थानि सोऽरोदीद्यदरोदीदित्यादीनि तानि न कञ्चिद्धर्मं प्रमिमते इति पूर्वपक्षिते उक्तं विधिना त्वेकवाक्यत्वात्स्तुत्यर्थेन विधीनां स्युः (१.२.७) इति. अस्यायं अर्थः विधेयानां स्तुतिरूपेणार्थेनार्थवादाः प्रमाणं स्युरिति. कथं पुनः स्तुत्यर्थता. न ह्यनपेक्षिता स्तुतिरर्थवादानां अर्थो भवितुं अर्हति. न. अपेक्षितत्वात्. अपेक्ष्यते खल्वपि शब्दभावनापरनामधेयेन विधिना स्तुतिः. स हि पुरुषं प्रवर्तयन्प्रवृत्तिविषयप्राशस्त्यज्ञानं अपेक्षते. अर्थवादाश्च स्वाध्यायविध्यध्यापितास्तद्बलेनैवाप्रयोजनसम्पदो न पर्यवस्यन्ति.  
तत्रैव किं कर्तव्यं इत्यपेक्षिते तच्छक्तिनिरूपणायां अक्षरग्रहणादिक्रमेण कथञ्चित्प्ररोचनायां बुद्धावुत्पन्नायां तत्कार्यत्वं अर्थवादानां निश्चीयते. विधिर्हि प्ररोचनां अपेक्षते, ते च तां शक्नुवन्ति कथञ्चिदुत्पादयितुं इत्यनन्यप्रयोजनतया मनसि विपरिवर्तमानास्त एव तत्प्रयोजनतया निश्चीयन्ते. तदेष शास्त्रार्थो भवत्यर्थवादैरेव प्ररोचितं कर्माभ्युदयाय घटत इति. विधिस्वरूपं च प्रागेवोक्तं इति नेह प्रतन्यते. मन्त्रार्थोऽपि मन्त्राधिकरणे वक्ष्यते. तत्र बर्हिर्देवसदनं दामीत्यादिमन्त्रानुदाहृत्य विचारितं किं अमी उच्चारणमात्रादेवादृष्टार्थाः, उतार्थप्रकाशनार्था इति. तत्र तदर्थशास्त्रात्(१.२.३१) इत्याद्युपपत्तिभिरदृष्टार्थतया  
पूर्वपक्षितं यं एव ह्यर्थं मन्त्रः प्रकाशयति तत्रैवायं ब्राह्मणेन विनियुज्यमानो दृश्यते. यथा प्रथममन्त्रः उरु प्रथस्वेति पुरोडाशं प्रथयतीति. यदि चायं अर्थपरः, लिङ्गेनैव तत्र विनियोगे सिद्धे विनियोगानर्थक्यम्. अतोऽविवक्षितवचना मन्त्राः इति पूर्वपक्षिते अभिहितं
अविशिष्टस्तु{२,२६}वाक्यार्थः (१.२.४०) इति. यथा हि ब्राह्मणवाक्यानां अर्थः प्रतीयमानो नाविवक्षितो भवति तथा मन्त्राणां अपि. तेऽपि ह्यनुष्ठानौपयिकं अर्थं प्रकाशयन्तः किं अविवक्षितवचना मन्त्रा भविष्यन्ति. दर्शपूर्णमासादयो ह्यनुष्ठानकालेऽस्मृतानुष्ठानासम्भवाद्  
अनु(ति)ष्ठासितस्वपदार्थस्मृतिहेतुं अपेक्षन्ते. मन्त्राश्चार्थवादवदेव स्वाध्यायाध्ययनविधिबलप्रतिलब्धाध्ययनसंस्कारसम्बन्धात्किंस्विदस्माभिः कर्तव्यं इत्यपेक्षमाणा विलम्बन्ते. तत्राशक्तिके विनियोगासम्भवात्तच्छक्तिनिरीक्षणायां क्रत्वपेक्षितानन्यसाधितविहितस्मृतिप्रयोजना निश्चीयन्ते. यथाहुः   
१.२.४०  
 अनुष्ठाने पदार्थानां अवश्यम्भाविनी स्मृतिः ।

 अनन्यसाधनानन्यकार्यैर्मन्त्रैर्नियम्यते
| |

इति. यत्तु विनियोगानर्थक्यं उक्तं, तन्न. अर्थवादार्थत्वाद्वाक्यस्य. प्रथनं हि तत्र श्रूयते. ईदृशं इदं प्रथनं प्रशस्तं यत्क्रियमाणं अनेन मन्त्रेण क्रियत इति. सोऽयं विध्यर्थवादमन्त्राणां अर्थो नासति बाह्येऽर्थे सिध्यति. तथा उद्भिदा यजेत पशुकामः इत्युदाहृत्य विचारितं किं अयं गुणविधिः उत कर्मनां अधेयं इति संशय्य, प्रवृत्तिविशेषकरतया गुणविधिरिति पूर्वपक्षितम्. गुणं हि विदधतां प्रवृत्तिविशेषकरत्वम्. इतरथा नाममात्रं अनर्थकम्. शक्नुवन्ति चोद्भेदनक्रियायोगवशेन किञ्चित्खनित्राद्यर्थं अभिधातुं इति गुणविधय इति प्राप्ते उक्तं न गुणविधयः. कर्मसमानाधिकरणा ह्येते, तृतीयानिर्देशात्.  
कर्म खल्विह उद्भिदा यजेत पशुकामः इति पशुभावनाकरणत्वेनाभिहितं यजेत पशुकाम इति. किं उक्तं, यागेन पशून्भावयेदिति. अत उद्भिदा यागेनेति व्यक्तं एव सामानाधिकरण्यम्. गुणविधौ तु यागस्योद्भित्त्वाभावादुद्भिद्वता यागेनेति मत्वर्थलक्षणया सामानाधिकरण्यं स्यात्. तत्र च लक्षणैव दोषः. नन्वेवं व्रीहिभिर्यजेतेत्येवमादावपि भावनाकरणेन यजिना समभिव्याहृता व्रीह्यादिशब्दाः कर्मनां अधेयतां प्रतिपद्येरन्. न. तेषां निरूढार्थत्वात्. अज्ञातसन्दिग्धार्थस्य हि पदस्य प्रसिद्धसामानाधिकरण्यादेवार्थो निश्चीयते. निरूढं तु स्वार्थान्न प्रच्यावयितुं शक्यते. आह च 

 पदं अज्ञातसन्दिग्धं प्रसिद्धैरपृथक्श्रुति ।

 निर्णीयते निरूढं तु न स्वार्थादपनीयते । ।

{२,२७}इति. अतः पशूनां उद्भेदनं प्रकाशनं अनेन कर्मणा क्रियते इति योगादुद्भिच्छब्देन कर्माभिधीयते. गुणफलसम्बन्धविधानेनाम्नातानां अप्युपयोगोऽस्तीति नानर्थक्यम्. अतः सिद्धं कर्मनां अधेयतयैवञ्जातीयकानां क्रियोपयोग इति. चित्रादिशब्दानां नामधेयत्वहेतवो विस्तरभयान्नानुक्रम्यन्ते. क्वचित्कर्मणः प्रापकशब्दान्तराभावाद्गुणविधित्वं एव. यथा आग्नेयोऽष्टाकपाल इत्याग्नेय इति सगुणकर्मविधायिनः शब्दस्य. न हि तत्र द्रव्यदेवतासम्बन्धविधानात्प्राक्कर्मणो रूपं अवगम्यते यस्याग्नेयशब्दो नामधेयं भवेदित्येवमादि नामधेयपादोक्तं आदिशब्देनानुक्रान्तं वेदितव्यं अध्यायान्तम्. यावत्स्मृतिपादोक्तार्थोऽप्यनेनैवानुक्तान्तो वेदितव्यः.

 प्रत्यक्षवेदोपयोगप्रतिपादनप्रसङ्गेन चार्थवादाद्युपयोगानन्तरं नामधेयपादार्थोऽनुक्रान्तः. तत्रादिशब्देनानुक्रान्तः स्मृतिपादार्थः. तथा हि अश्रूयमाणवेदानष्टकादीनुदाहृत्य तेषां धर्माधर्मत्वसंशये, धर्मस्य शब्दमूलत्वादशब्दं अनपेक्ष्यं स्यात्(१.३.१.) इति पक्षं परिगृह्य वेदमूलतया सिद्धान्तितं सर्वाः स्मृतयो हि नासति पूर्वज्ञाने आत्मानं लभन्ते. पूर्वज्ञानं च मूलभूतं विभ्रमो वा स्यात्, प्रत्यक्षानुभवो वा, पौरुषेयागमजन्यं वा, विप्रलम्भो वा, चोदनाजनितं वा. तत्र तावद्भ्राम्यतां आप्तानां मन्वादीनां  
स्मृतिनिबन्धनप्रणयनं अयुक्तम्. ते हि तावदृषयो भ्राम्यन्तीत्येतदेव दुर्भणम्. भ्राम्यतां तु यन्महाप्रबन्धरचनं तत्स्मृतिभ्यश्चाद्ययावदार्यैः पश्यद्भिः परि(?ग्रह ।गृह्यते) इति नैतदुत्प्रेक्षितुं अपि शक्यम्. अनुभवश्चातीन्द्रियगोचरः प्रत्यक्षसूत्रे निराकृतः. पुरुषवाक्यं अप्यसम्भवन्मूलं अप्रमाणं एव. विप्रलम्भोऽपि भ्रान्तिवन्निराकार्यः. चोदना तु सम्भवद्वेदसंयोगिनां त्रैवर्णिकानां स्मृतिमूलं भवतीति तत्कल्पनैव लघीयसीति. नन्वेवं अग्निहोत्रादिचोदनावदष्टकादिचोदना अपि किं नोपलभ्यन्ते. नेदं अनुपपन्नम्. विप्रकीर्णानेकशाखाश्रया हि श्रुतयः क्रतुपुरुषार्थोपदेशसङ्कीर्णाः  
प्रमाद्यद्भिरद्यतनैर्न विविच्योपलभ्यन्त इति किं नोपपद्यन्ते. अतो यदश्रूयमाणं अप्यष्टकादिधर्मस्य निमित्तं चोदनेति सिद्धं अष्टकादयो धर्मा इति. तदेवं प्रत्यक्षश्रुत्यविरुद्धाभ्यः श्रुत्यनुमानम्. प्रत्यक्षश्रुतिविरोधे तु न श्रुतिरनुमातुं शक्यत इति विरोधाधिकरणे{२,२८}उक्तम्. उपरिष्टाच्चाचारप्रामाण्यं स्मृत्या च सह बलाबलपरीक्षेत्यादि दर्शयितव्यम्. सर्वेषु च भेदादिलक्षणेषु स्वप्रमाणगणैः शब्दान्तरादिभिः सिद्धान्तस्थिति(?ः ।र्) सति बाह्येऽर्थे न सम्भवति. सोमेन यजेत दाक्षिणानि जुहोति हिरण्यमात्रेयाय ददातीति यागहोमदानभावनानां शब्दभेदादेव भेदो वक्ष्यते.  
तथा च समिधो यजतीत्येवमादीनां पञ्चानां प्रयाजानां असत्यपि शब्दभेदेऽभ्यासानर्थक्यप्रसङ्गाद्भेदो दर्शितः. तिस्र आहुतीर्जुहोतीति पृथक्त्वनिवेशित्वात्संख्याया आहुतीनां भेदो दर्शितः. अथैष ज्योतिरेतेन यजेतेति ज्योतिष्टोमाज्ज्योतिरिति संज्ञान्तरेण कर्मभेदः. वैश्वदेव्यां इक्षा वाजिभ्यो वाजिनं इति च उत्पत्तिशिष्टश्रौतां इक्षाविरोधाद्वाजिनं वैश्वदेवे कर्मणि निवेशं अलभमानं स्वाश्रयं यागान्तरं उपकल्पयति. सोऽयं वाजिनगुणाद्भेदः. कुण्डपायिनामयने मासं अग्निहोत्रं जुहोतीति नैयमिकाग्निहोत्रात्प्रकरणान्तरेण कौण्डपायिनहोमस्य भेदः. तदेवं षोढा  
कर्मभेदो द्वितीये. अन्यदुपोद्धातादिना.

 तृतीये तु पारार्थ्यलक्षणस्य शेषत्वस्य षोढैव विनियोगसिद्धिरुक्ता. यथा तावदरुणिम्नः तृतीयाश्रुत्या क्रियाङ्गभावे सामान्यतोऽवगते अरुणया क्रीणातीति क्रियाविशेषलाभो वाक्यात्. लिङ्गविनियोगस्तु यथाप्रकरणाम्नानसामर्थ्यावधृतसामान्याङ्गभावस्य बहिर्मन्त्रस्य सामर्थ्यापरनाम्नो लिङ्गाद्बर्हिर्लवने विनियोगः. प्रकरणविनियोगस्तु इष्टिप्रकरणाम्नातानां प्रयाजादीनां साध्याकाङ्क्षिणां उपकाराकाङ्क्षिण्या तया सह सम्बन्धः. उभयाकाङ्क्षालक्षणं एव हि प्रकरणं आचक्ष्महे. क्रमविनियोगस्तु प्राकृतोपकारनिराकाङ्क्षायां विकृतौ सन्निधिसमाम्नातानां अङ्गानाम्. न हि तत्र प्रकरणविनियोगः  
सम्भवति. उभयगामिनी ह्याकाङ्क्षा प्रकरणम्. अनाकाङ्क्षा चेह विकृतिः प्राकृतोपकारद्वारपरिप्राप्तपदार्थपरिष्वक्ता वैकृतं एव त्वङ्गानां सन्निहितसमाम्नानं अनर्थकं मा भूदिति तत्सन्निधिपाठादेव तेषां तत्र विनियोगो निश्चीयते. समाख्याविनियोगस्तु आध्वर्यवसमाख्यातेषु पदार्थेष्वध्वर्योरनेनामी कर्तव्या इति.

 चतुर्थेऽपि श्रुत्यादिभिरेवावधृताङ्गाङ्गिभावानां दध्यानयनां इक्षादीनां प्रयोज्यप्रयोजकत्वे वक्ष्येते. यद्धि श्रुत्यादिभिर्यच्छेषतयावगम्यते तत्तेन{२,२९}प्रयुज्यत इति स्थापितम्. तदिह प्रयुक्तिलक्षणेऽपि श्रुत्यादिरेव प्रमाणगणः, शेषलक्षणेऽपि शेषिणां शेषाणां उभयेषां वा क्रमनियमः किञ्चिन्मात्रविशेषभिन्नश्रुत्यादिभिरेव क्रियते. यथा तावदध्वर्युर्गृहपतिं दीक्षयित्वा ब्रह्माणं दीक्षयति इति क्त्वाश्रुत्या क्रमनियमः. अग्निहोत्रं जुहोति यवागूं पचति इति पाठादन्यादृशेऽपि क्रमेऽवगम्यमानेऽर्थात्क्रमनियमविपर्ययः.

होमोत्तरकालं हि पाकः क्रियमाणोऽनर्थकः स्यात्. होमोऽपि नासति हविषि सं(प्र)वर्तत इत्यर्थात्पाकोत्तरकालं एव निश्चीयते. तदिदं लिङ्गं एवार्थ इति नाममात्रभिन्नं, सामर्थ्यं एव हि भावानां लिङ्गं इति निश्चीयते. इहापि द्रव्यक्रिययोः शक्तिनिरीक्षणादेव क्रमनियमावधारणम्. पञ्चानां तु प्रयाजादीनां समिधो यजतीत्येवमादीनां पाठात्क्रमनियमः. बहूनां हि पदार्थानां युगपदेकेन कर्त्रानुष्ठातुं अशक्तेरवश्यम्भाविनि क्रमेऽवगमाधीनत्वादनुष्ठानस्य क्रमेण तूच्यमानेषु तथैवावगमादनुष्ठाने क्रमापेक्षायां स एव क्रमो निश्चीयते.  
प्रतीतहानाप्रतीतोपादानयोरनुपपत्तेः. अयं अपि पाठापरनाम्ना स्थानेनैव क्रमनियमः. स्थानात्क्रमनियमो यथा साद्यस्के कर्मणि सह पशूनालभते इत्यग्नीषोमीयसवनीयानुबन्ध्यानां सवनीयस्थाने सहोपलम्भे चोदिते कः प्रथमं प्रयुज्यतां इत्यपेक्षायां स्थानात्सवनीयो बुद्धो भवन्प्रथमं नियम्यते. तस्य तदनुष्ठानस्थानम्. सोऽयं अनुष्ठानसादेश्यलक्षणः क्रमः. पूर्वं तु पाठसादेश्यलक्षणः. द्वेधा च तार्तीयक्रमो विभक्तः. यथोक्तं   
२. २९  
 तत्र क्रमो द्विधैवेष्टो देशसामान्यलक्षणः ।

 पाठानुष्ठानसादेश्याद्विनियोगस्य कारणं । ।

इति. प्रवृत्त्या च क्रमनियमो यथा सप्तदश प्राजापत्यान्पशूनालभते इति चोदितेषु पशुषु चोदकप्राप्तानां प्रोक्षणादीनां यत्रक्वचिदेकस्मिन्नेकस्यानुष्ठाने द्वितीयादिषु किं प्रथमप्रवृत्त्यैव अथानियम इति संशये नियमकारणाभावात्प्रथमप्रवृत्तेश्चानियमात्मकत्वादनियमः इति पक्षं परिगृह्य प्रथमप्रवृत्त्यैव नियमो दर्शितः. प्रयोगवचनबलेन हि पशूनां यौगपद्यं अवधारितम्. तच्चावर्जनीयाद्विलम्बनान्न व्यवधानान्तरं अङ्गानां अनुजानीते. साङ्गेषु हि पशुषु युगपदनुष्ठातव्यतया चोदितेष्वपीश्वरेणापि तथा सम्भावयितुम्{२,३०}अशक्तेः अवर्जनीयव्यवधानं तु विधेर्  
अनुमतं भवति. तत्र च वैषम्यकारणाभावात्सर्वेषां सदृशं एवाङ्गव्यवधानम्. प्रथमपदार्थकर्त्रानुष्ठिते तदैवाङ्गान्तरानुष्ठानाय तेनैव प्रधानेन चोद्यमाने कर्तरि प्रयोगवचनप्रमाणकयौगपद्यबलेन पश्वन्तरैराकृष्यमाणे तत्पदार्थमात्रस्य पश्वन्तरेष्वनुष्ठानं स पशुः प्रतीक्षते. तदन्ते च द्वितीयपदार्थानुष्ठानाय कर्तारं आकर्षति. एवं सप्तदशानां पशूनां षोडशभिरेकैकस्य व्यवधानं विध्यनुमतम्. व्यवधानविशेषस्तु विशेषाग्रहणान्नाश्रयितुं शक्यम्. अतो द्वितीयादीनां अप्यनुष्ठानं तत एवारभ्येति  
सिद्धान्तात्क्रमनियमः. अयं च प्रकरणान्तर्गत एवाकाङ्क्षैकप्रमाणकत्वादेकैकोऽपि पशुरव्यवधानेन पदार्थानुष्ठानं आक्षिपति. पदार्थश्च तत्सन्निधावात्मनोऽनुष्ठानम्. अत उभयाकाङ्क्षया क्रमनियमो जायमानः प्राकरणिको भवति. मुख्यक्रमेण चांशानां क्रमनियमो यथा सारस्वतौ भवत इति युगपदुत्पन्नयोः स्त्रीपुंदेवतयोः कर्मणोर्याज्याक्रमेणानुष्ठानेऽवगतेऽङ्गेषु क्रमापेक्षायां मुख्यक्रमेणैव क्रमो नियम्यते. न ह्यङ्गानां प्रधानकालाद्बहिर्भावोऽस्ति. साङ्गं प्रधानं ऐकशब्द्यादिति वक्ष्यति. सोऽयं वाक्येनैव क्रमनियमः.  
साङ्गं हि प्रधानं एकवाक्यचोदितं एकोपक्रमावसानं इति प्रधानक्रमेणैवाङ्गानां क्रमनियमो जायते. अत्रापि श्रुत्यादिरेव प्रमाणगणः.

 एवमधिकारविचारादावपि शेषशेषिप्रपञ्चार्थत्वात्शेषलक्षणोक्तान्येव श्रुत्यादीनि सिद्धान्तस्थितिहेतुतया दर्शयितव्यानीति. यथा तावदाद्य एव स्वर्गकामो यजेतेति यागस्वर्गयोः कः शेषः को वा शेषीति चिन्तायां द्रव्याणां कर्मसंयोगे गुणत्वेनाभिसम्बन्धः (६.१.१) इति स्वर्गस्य यागशेषतया लिङ्गबलेन पूर्वपक्षः परिगृहीतः. तद्धि भूतस्य द्रव्यस्य सामर्थ्यं यद्भाव्यं कर्म निष्पादयति. द्रव्यं च स्वर्हः, स्रक्चन्दनवासस्सु तत्प्रयोगात्सूक्ष्माणि वासांसि स्वर्ग इति यथा. अतो द्रव्यं एव कर्मार्थं, कामपदसम्बन्धश्  
च साधनविषयतया दर्शयितव्यः. यो हि यदर्थी स तत्साधनं अपि कामयत एवेति लिङ्गबलेन पूर्वपक्षिते विधिश्रुतिबलात्सिद्धान्तितम्. विधिर्हि चेतनप्रवर्तनात्मकः. न चानर्थे पुरुषः प्रवर्तयितुं शक्यते इति यागार्थे स्वर्गे कर्मासाधकं आपद्यते. यथोक्तं असाधकं तु तादर्थ्यात्(६.१.२) इति. अतो विधेः प्रवर्तनाशक्तिर्मा व्याघानीति कर्मैव स्वर्गार्थम्.{२,३१}न च द्रव्यं स्वर्गः. अन्वयव्यतिरेकाभ्यां प्रीतिवचनत्वावगमात्. तदेव हि द्रव्यं अप्रीतिकरं न स्वर्गशब्देनोपचरन्तो दृश्यन्ते इति प्रीत्यन्वयव्यतिरेकानुविधायित्वात्स्वर्गपदं तद्वचनं इति निश्चीयते. न च सर्वस्येष्टतमा प्रीतिरन्यनिष्पत्तये भवतीति साम्प्रतम्. अतो यदेव किञ्चित्प्रीत्या समभिव्याहृतं  
तत्तदर्थं एवेति लिङ्गं अपि विपरीतम्. अतः सिद्धं यागः स्वर्गार्थ इति सिद्धश्चाधिकार इति. परस्तादपि शेषभूतस्यैव कर्तुस्तत्राधिकारो दर्शयिष्यत इति श्रुत्यादिबलेनैवाधिकारलक्षणेऽपि सिद्धान्तस्थितिः.

 उत्तरषट्के तु शेषा एव किं सर्वत्रोपदेशेनैव सम्बध्यन्ते, अथ यथा प्रकृति व्यवतिष्ठन्त इति श्रुत्यादिबलेनैव निर्णेष्यन्ते. औपदेशिके हि धर्मसम्बन्धे नातिदेशः सिध्यति, पारिप्लवा हि तदा धर्मा भवेयुः. तदिहातिदेशोपोद्धातेनैव सप्तमाद्ये यज्यपूर्वप्रयुक्तत्वं विचारितं यज्युद्देशेन धर्मविधानात्यजेश्च सामान्यवचनत्वात्सर्वत्रेति प्राप्तम्, न च दर्शपूर्णमासपदं नियामकं, परिसंख्यानाद्विशिष्टोद्देशेन विशिष्टानुवादादिति प्राप्ते निरूपितं नात्र दर्शपूर्णमासाभ्यां स्वर्गकामो यजेतेति यागोद्देशेनाङ्गानि विधीयन्ते, किं तर्हि, साङ्गप्रधानविशिष्टापूर्वभावनैव चोद्यते. पश्चात्त्वेकभावनापरिगृहीतानाम्  
अङ्गानां प्रधानानां चारुणैकहायनीवत्परस्परान्वयसिद्धिः. भिध्यन्ते च शब्दान्तरादिभिः प्रतिप्रकरणं अपूर्वभावनेति कुतो धर्मसङ्करः. सेयं श्रुत्यादिप्रमाणकविनियोगपरामर्शादेव व्यवस्था सिध्यति. यदा ह्यपूर्वभावनान्वयगर्भो विनियोगो धर्माणां न यागसामान्योद्देशेनेति सिद्धं भवति, तदा व्यवस्था सिध्यति. तत्सिद्ध्या चाश्रुतेतिकर्तव्यताकेषु सौर्यादिषु विध्यन्तापेक्षायां सामान्यातिदेशसिद्धौ प्रत्यक्षवचननामाव्यक्तचोदनातदवयवद्रव्यदेवतासामान्यबाहुल्येन विशेषातिदेशसिद्धिः. यथेष्टौ समानं इतरत्श्येनेनेति श्येनवैशेषिकाणां वाचनिकोऽतिदेशः. मासं अग्निहोत्रं  
जुहोतीति कुण्डपायिनामयने होमनाम्ना नित्याग्निहोत्रधर्मातिदेशः. एकाहाहीनसत्राणां अव्यक्तचोदनाचोदितत्वेन सोमसादृश्यात्तद्धर्मातिदेशः इत्यादि दर्शयितव्यम्. सर्वश्चायं अतिदेशः श्रुत्या विनियोगानुसारेणैव शेषाणां सिध्यतीति तत्प्रमाणगणकारित एव. ऊहोऽपि षोढा विभक्तः. प्राकृतोपदेशानुसारेणैव मन्त्रादीनां सिध्यतीति सोऽपि श्रुत्यादिप्रमाणक एव. सोऽपि ह्यपूर्वार्थो धर्मविनियोग इति सिद्धे सेत्स्यति. अत{२,३२}एवापूर्वप्रयुक्तिराद्ये साधिता. बाधोऽपि श्रुत्यादिप्रमाणानुसारेणैव. तत्रापि प्राकृतशास्त्रातिदेशात्सर्वानुष्ठानेन पूर्वपक्षिते उपकारप्रधानत्वादतिदेशस्य तदभावेऽन्यतो वा तल्लाभे प्रतिषेधेन वा बाधो वक्ष्यते. यथा कृष्णलचराववघातस्य, खलेवालीशराभ्यां  
यूपबर्हिषोरित्यादि दर्शयितव्यम्. एतदपि प्रकृतावेवोपकारपर्यन्तश्रुत्यादिविनियोग इति निर्णीयते. (?सिध्यति) एतावांस्तु विशेषः प्रकृतौ पदार्थपरिग्रहपुरस्सर्युपकारकल्पना, प्राक्तदसिद्धेः. विकृतौ तु प्रकृतिपरिकल्पितोपकारसन्दर्शनेन तत्परिग्रहपुरस्सरं पदार्थपरिग्रहः. स एव हि विधिनापेक्ष्य्ते. स तु प्रकृतावसिद्धो (ऽपि) कल्पयित्वा गृह्यते. विकृतौ च प्रकृतिसिद्ध एवोपादीयत इति. अत एव शास्त्रपदार्थयोरनतिदेशः, तयोर्विध्यनपेक्षितत्वादिति. तन्त्रावापलक्षणेऽपि विशेषा एव प्रधानानां किं तन्त्रेणोपकारका उतावृत्त्येति शेषाणां एव विचार्यमाणत्वात्तत्प्रमाणगणानुसारी निर्णयो दर्शयितव्यः. तत्र हि देशकालफलादीनां तन्त्रसम्बन्ध  
आग्नेयादीन्प्रति प्रयाजादीनां तन्त्रानुष्ठाने हेतुर्भविष्यति. स च श्रुत्यादिप्रमाणक एवेति तत्रापि स एव प्रमाणगणः. प्रसङ्गलक्षणेऽपि पश्वर्थानुष्ठितानां प्रयाजादिशेषाणां पशुतन्त्रमध्यपातिपुरोडाशोपकारकत्वं देशादितन्त्रनिबन्धनं एवेति पूर्ववत्प्रमाणगणः. अत एव भाष्यकारेण प्रथमसूत्रे दशाध्याय एव शेषलक्षणशब्दः प्रयुक्तः. योऽपि वचनव्यक्तिभेदेन पूर्वपक्षसिद्धान्तविभागः यथा स्वर्गकामो यजेतेति स्वर्गकामो यागं कुर्यादिति पूर्वः पक्षः यागेन स्वर्गं कुर्यादिति सिद्धान्त इति, सोऽपि नार्थशून्यासु बुद्धिषु  
सिध्यति. कर्मभ्यश्च दर्शपूर्णमासकारीर्यादिभ्यः परलोके इहलोके भवत्स्वर्गवृष्ट्यादिफलसम्बन्धो बाह्याश्रय एव, असति तस्मिन्द्वैविध्यानुपपत्तेः. अतः सर्वं इदं बाह्यार्थसिद्धावसत्यां अयुक्तं आपद्येतेति तदुपपादनाय धर्मार्थिभिर्मीमांसकैर्लोकप्रसिद्धैः प्रत्यक्षादिभिः प्रमाणैः पूर्वोत्तरपक्षविभागेनार्थस्य सदसद्भावयोर्यत्नः कार्यः. पूर्वपक्षविशुद्धा हि बुद्धिः सिद्धान्तकरी भवति. अतोऽनुमानेनैवार्थापह्नवपूर्वपक्षं कृत्वा प्रत्यक्षेण तत्सद्भावसिद्धान्तो दर्शयितव्यः. सर्वश्चायं प्रयासः सकललौकिकवैदिकक्रियां{२,३३}प्रति तत्सिद्ध्यर्थम्  
इति यावत्. अन्यथा सर्वार्थक्रियाणां उच्छेदो भवेत्. अतः प्रयोजनवद्बाह्यार्थप्रतिपादनम्. अक्रियाङ्गस्य तु प्रतिपादितस्याप्यनर्थ(त्व)ं एवेति क्रियां प्रतीति युक्तं एवेति । । ४ । ।  
२, ३३  
 अत्र चोदयति यदेति. ज्ञानमात्रपक्षे हि बौद्धानां इव सर्वोऽयं प्रमाणादिव्यवहारः सिध्यत्येव. ते हि वदन्ति 

 द्वे सत्ये समुपाश्रित्य बुद्धानां धर्मदेशना ।

 लोके संवृतिसत्यं च सत्यं च परमार्थतः । ।

इति. अतस्तद्वदेव व्यवहारसिद्धौ किं पारमार्थिकार्थप्रतिपादनव्यसनेनेति । । ५ । ।

 अत्र दूषणं आह संवृतेरिति. सत्यम्. संवृतिसत्येन सर्वं इदं बौद्धैराश्रीयते. न त्वेतद्युक्तम्. सत्यभेदानुपपत्तेः. यः खल्वयं सत्यभेदो बौद्धैराश्रितः संवृतिसत्यं परमार्थसत्यं इति, नायं उपपद्यते. संवृतेः सत्यत्वाभावात्. मिथ्यापर्यायो हि संवृतिशब्दः. कथं तस्य सत्यशब्दसमभिव्याहारः. न ह्ययं अक्षशब्द इव विभीतकादीनां संवृतिपरमार्थयोः साधारणः सत्यशब्दः. अतः सत्यभेदानुपपत्तिरिति. विरोधं एव व्यनक्ति सत्यं चेदिति । । ६ । ।

 विरोधादेव च मृषार्थपरमार्थयोः सामान्यं अपि सत्यत्वं नाभ्युपगन्तुं शक्यम्. समानानां भावः सामान्यम्. कुतस्तस्य विरोधिनोरवकाशः. न हि भवति धर्माधर्मयोर्धर्मत्वं अधर्मत्वं वा सामान्यं इत्याह सत्यत्वं इति विरोधादन्तेन. अन्यमात्रयोरपि तत्परामर्शाभावाद्दुरुपगमं सामान्यं वृक्षसिंहयोरिव वृक्षत्वम्. किं पुनर्विरोधिनोस्तत्स्यादित्याह {२,३४}न हीति. अत्र चाक्षादिवत्साधारणशब्दता पूर्वं सत्यशब्दस्य निराकृता इह गवादिवत्सामान्यशब्दतेति विवेचनीयं इति । । ७ । ।

 अतो लोकं वञ्चयितुं मिथ्यापर्यायोऽपि संवृतिशब्दो बौद्धविदग्धैरनुद्वेगकरतया मिथ्यात्व एव विवक्षिते स्वनास्तिक्यपरिजिहीर्षया प्रयुक्तो लालायां इव वक्त्रासवशब्द इत्याह
तुल्यार्थत्व इति संवृतिरन्तेन. वक्ष्यमाणेनेतिकरणेन सम्बन्ध इति. कल्पनावाचोयुक्तिरपि स्वनास्तिक्यपरिहारार्थं एव तैराश्रितेत्याह कल्पनेति चेति. कल्पनामात्रकल्पितेन बाह्येन सर्वलौकिकव्यवहार इत्यपि निर्वस्तुके जगत्यभिन्नस्य चिन्मात्रस्य कल्पनाया भेत्तुं अशक्यत्वाद्दुर्भणम्. क्वचिद्धि भिन्नं एव किञ्चिद्रूपान्तरं कल्पनास्पदं भवति शुक्ताविव रजतरूपम्. यस्य तु न किञ्चिद्भिन्नं अस्ति, तत्केन रूपेण कल्प्यताम्. तदेतदाह कल्पनापीति । । ९ । ।

 ननु त्रिधैव तत्त्वं विभजामहे सत्यं असत्यं संवृतिसत्यं चेति. संवृतं हि नात्यन्तं असद्भवति, व्यवहाराविसंवादात्. नापि सदेव, प्रमाणान्तरविरोधाज्जात्यादिवत्. अतो न संवृतिः प्रमाणं नाप्रमाणं इति विधान्तरं एवेदं इति युक्तस्तदाश्रयतया व्यवहार इत्यत आह तस्मादिति. यतः खलु संवृतिर्मिथ्याज्ञानं न वस्तुक्ल्प्त्यै प्रभवति, तस्माद्यत्परमार्थतो नास्तीति निरूप्यते न तत्संवृत्या तद्रूपं भवितुं अर्हति. नास्त्येव तत्. यत्तु तावद्व्यवहाराविसंवादि तदस्त्येव, न ह्यसतः सर्वदा व्यवहारहेतुभावः सम्भवति. यदेवार्थक्रियाकारि तदेव च परमार्थसदिति वः सिद्धान्तः. अतः  
कथं अर्थक्रियाकारित्वे सत्यपि जात्यादीनां असत्यत्वम्. तस्माद्यदि व्यवहाराङ्गतया बाह्यं अस्ति, तत्तर्हि परमार्थत एवास्ति.{२,३५}तदेव सत्यं इत्युच्यते. अन्यत्तु संवृतिर्मिथ्येति. न तु सत्यद्वयकल्पनात्मानं लभते. तन्त्रेण तद्वृत्तस्य पूर्वापराभ्यां सम्बन्धः. परमार्थत इति च नास्तीति पूर्वेण सम्बध्यत इति । । १० । ।

 अपि च स्वप्नावगता अप्यर्थाः केचिच्छोकहर्षादिव्यवहारहेतवो दृश्यन्ते. अतस्तेऽपि सांवृता एव. तद्वच्च बाह्यार्थाभ्युपगमे स्वप्नादिभोगतुल्य एव शुभाशुभकर्मफलोपभोगो भवेत्. अतस्तन्निवृत्त्यर्थं अपि परमार्थसत्ये बाह्ये प्रयस्यते इत्याह स्वप्नादीति । । ११ । ।

 कः पुनः स्वप्नतुल्यत्वे दोषः, अत आह न हीति. किं इति न प्रवर्तते अत आह यादृच्छिकत्वादिति. न हि स्वप्नसुखं मे भवतीति विद्वांसः प्रयस्यन्ति. यादृच्छिकं हि स्वप्नसुखं अगणितसाम्परायिकैहिकनिमित्तं, न तत्प्रयस्यतो भवतीति बुद्ध्वा विद्वद्भिस्तूष्णीं उदासीनैरेवास्येत, न क्वचित्प्रयत्नः क्रियेतेत्यर्थः । । १२ । ।

 अतोऽवश्यं पारमार्थिकीं फलप्राप्तिं इच्छद्भिरुपपत्त्या बाह्यवस्तुविषया प्रतिपत्तिर्विधातव्येत्यस्ति विचारस्य प्रयोजनं इत्युपसंहरति परमार्थेति । । १३ । ।

 अत्र भाष्यकारेण बाह्यार्थसद्भाव एव पूर्वपक्षपुरस्सरं प्रतिपादितः, न तु ज्ञानसद्भावः. तत्कस्य हेतोः. अस्ति हि तत्सद्भावविप्रतिपत्तिरपि. माध्यमिका हि ज्ञानं अप्यपलपन्ति. अतस्तन्निराकरणं अपि युक्तम्. यत्{२,३६}पुनस्तदुपेक्ष्यैव बाह्यार्थापलापो निराक्रियते, तत्र कारणं वक्तव्यं अत आह तत्रेति त्रयेण. अस्यार्थः
योगाचारा हि ज्ञानमात्रं अर्थशून्यं पारमार्थिकं मन्यन्ते. माध्यमिकास्तु ज्ञेयाभावादकर्मकज्ञानानुत्पत्तेर्ज्ञानस्याप्यभावं इच्छन्ति. तत्र द्वयोरपि वादिनोस्तावद्बाह्यार्थशून्यत्वं साधारणम्. अर्थनिवृत्त्यधीनत्वात्ज्ञाननिवृत्तेः. अतो द्वयोरपि साधारणो बाह्यार्थापलाप इति स एव निराक्रियते. अपि च तन्मूलो ज्ञानापह्नवः. ततस्  
तस्मिन्निराकृते निराकृत एवेति बाह्यार्थसद्भावे पूर्वोत्तरपक्षविभागेन भाष्यकृता प्रयत्नः कृतः. आद्यस्तत्रशब्दो वाक्योपन्यासार्थः. द्वितीयस्तु पूर्वोक्तदर्शनभेदपरामर्शार्थः. तत्र मतभेदे इत्यर्थः । । १६ । ।

 ननु बाह्यार्थापह्नवो द्विधैव बौद्धैराश्रितः प्रमाणतः प्रमेयतश्च. तथा हि एवं तैरुक्तं न तावदणवोऽतीन्द्रियाः प्रमाणविषयाः. न तत्समूहः, तस्य तदतिरेकिणोऽभावात्. नावयवी. तस्यावयवव्यतिरेकेणानुपलम्भात्. अव्यतिरेके च तन्मात्रापातात्. एवं आन्त्यावयवेभ्यो विकल्प्य अवयवी निराकार्यः. ते त्वतीन्द्रिया एव. अतो न किञ्चन ग्राह्यं अवतिष्ठते इति. तदेतत्परित्यागे किं कारणं, यत्प्रमाणत एव बाह्यापह्नव उपन्यस्यते निरस्यते चेति. अत आह बाह्यार्थेति सार्धेन. अयं अर्थः यद्यपि द्वेधा बाह्यार्थापह्नवो बौद्धैराश्रितः, तथापि प्रमाणाश्रित एव मूलभूतत्वादिह विचार्यते. प्रमाणमूला हि प्रमेयस्थितिः. तद्यदि प्रमाणम्  
अनुगुणं, किं वस्तुविकल्पैः. न तद्बलेन तदनुपपत्तिं परिहृत्यार्थो व्यवस्थाप्यते. अथ तु{२,३७}प्रमाणं एवार्थं प्रत्याचष्टे, किं प्रमेयविकल्पैः कृतकरैरिति. इह शाबरे तन्त्रे. इदानीं अस्मिन्नवसरे. प्रमाणस्थ एव बाह्यापह्नवो विचार्यत इति । । १७ । ।  
 ननु यदि प्रमाणस्थो विचारयितव्यः, ततः प्रत्यक्षस्य मुख्यत्वात्तदनुसारेणैव विचारो युक्तः. बौद्धैरपि प्रत्यक्षसामर्थ्यादेवैकं तत्त्वं आश्रितम्. नैकस्मिन्नाकारे भासमाने द्वैतं आत्मानं लभते इति हि मन्यन्ते. अनुमानं तु भ्राम्यतः प्रत्युक्तं इति किं तत्पुरस्सरीक्रियते अत आह प्रस्तुत इति. एवं हि मन्यते यद्यपि प्रत्यक्षशक्तिनिरूपणं एव बाह्यार्थसदसद्भावयोः प्रधानं, तथापि परैरनुमानं अपि बाह्यापह्नवे दर्शितं इति तदपि निराकार्यम्. अनिराकृते हि तस्मिंस्तत्रैव केचिदास्थां प्रतिबध्नीयुः. अत्र चायं एवोपन्यासक्रमो युक्तः यत्प्रथमं अनुमानं उपन्यस्यते, ततस्तस्य प्रत्यक्षेण  
बाधं उपन्यस्य तस्मिंश्चोक्ते पुनः प्रत्यक्षशक्त्यपेक्षणेन पूर्वोत्तरपक्षावा(?दावे ।द ए)व प्रत्यक्षशक्तिनिरूपणेन निर्णये कृतेऽनुमानस्योपन्यासोऽनवसर एव स्यादिति । । १८ । ।

 अनुमानभाष्यं इदानीं प्रकृतसङ्गतिदर्शनार्थं अवतारयति तत्रेति इत्यन्तेन. सङ्गतिं आह अस्येति दुर्लभ इत्यन्तेन. अयं अर्थः
यत्सूत्रकारेण तत्संयोगजं प्रत्यक्षं उक्तं तदाक्षेपेणैव सङ्गच्छते. काल्पनिको ह्ययं इन्द्रियार्थसम्प्रयोगः, इन्द्रियादेरभावात्. काल्पनिकश्च सकलमिथ्याज्ञानसाधारण इति तदतद्योगजत्वविभागो न युक्त इति सूत्रोक्ताक्षेप इति । । २१ । ।

{२,३८} स्वोक्ताक्षेपेण वा सङ्गतिरित्याह मिथ्यात्वं इति. यदेतद्वृत्तिकारग्रन्थान्त उक्तं यस्य च दुष्टं करणं यत्र च मिथ्येति प्रत्ययः स एवासमीचीनप्रत्ययः नान्यः इति तदनेनाक्षिप्यते. सर्वमिथ्यात्वे विशेषणोपादानवैयर्थ्यं इति । । २२ । ।

 भाष्यतिरोहितं अनुमानं इदानीं विस्पष्टं उपन्यस्यति
स्तम्भादीति. स्तम्भादिप्रत्यय इति धर्मिनिर्देशः. मिथ्येति धर्मवचनं, प्रत्ययत्वादिति हेतुः. तथाहीति दृष्टान्तवचनं इति । । २३ । ।

 अत्र भाष्यं सर्व एव निरालम्बनः स्वप्नवत्प्रत्ययः इति. तद्यथाश्रुतं सर्वेषां अनालम्बनत्वं साधयति. तत्र चांशे सिद्धसाधनता स्यात्, विभ्रमाणां अनालम्बनत्वात्. यद्विज्ञानं अन्यथा सन्तं अन्यथा बुध्यतेऽर्थं तन्निरालम्बनं इष्यत एव. तथा सर्वस्मिन्पक्षीकृते स्वप्नज्ञानस्यापि तदन्तर्भावाद्दृष्टान्ताभावः. सर्व एवेति चैवशब्दानुपपत्तिश्च. स हि विभक्तप्रतिषेधे दृष्टः. यथेदं देवेभ्य इदं ब्राह्मणेभ्य इति विभक्ते भवति वचनं सर्वं एवेदं ब्राह्मणेभ्य इति. तत्र विभागप्रतिषेधपर एवकारो दृश्यते. सर्वस्मिंस्तु पक्षे  
सर्व इत्याचक्षीत, नैवकारं प्रयुञ्जीत. अतो जाग्रद्बुद्धिविवक्षयैव भाष्यं व्याख्यातव्यं इत्याह सिद्धसाधनेति सार्धेन. नन्वेवं अप्यविशेषितनिरालम्बनत्वोपादानेऽभ्युपगमविरोधः. स्वांशालम्बनत्वं ज्ञानानां बौद्धैरिष्यत एवात आह स्वांशेति. अत एव कारणाद्बाह्यविशेषणविशिष्टं अनालम्बनत्वं साधनीयं इत्यर्थः । । २५ । ।

{२,३९} अपरं अपि भाष्यं प्रत्ययस्य हि निरालम्बनतास्वभाव उपलक्षितः स्वप्ने. जाग्रतोऽपि स्तम्भ इति वा कुड्य इति वा प्रत्यय एव भवति, तस्मात्सोऽपि निरालम्बनः इति. तस्यार्थं आह प्रत्ययस्येति. प्रत्ययस्य हि निरालम्बनतास्वभाव उपलक्षितः स्वप्ने इत्येतावता भागेन तावत्साध्येन निरालम्बनत्वेन व्याप्तं प्रत्ययत्वं हेतुर्निर्दिश्यते. दृष्टान्तवचनं इति यावदिति. ननु न प्रत्ययत्वादिति हेतुरुपात्तः, कस्य व्याप्तिर्निर्दिश्यते. अत आह हेतुश्चेति. यद्यपि प्रत्ययत्वस्य न व्यक्तं पञ्चम्या हेतुत्वं उपात्तं, तथापि उपनयनाख्येन साधनवाक्यावयवेन जाग्रतोऽपीत्यादिना हेतुः प्रदर्शित एव. यदैव हि साध्यान्वितं प्रदर्शितं प्रत्ययत्वं  
पुनः प्रतिज्ञार्थ उपनीयते, तदैव तदत्र हेतुरिति प्रदर्शितं भवत्येव. साध्यान्वितस्यैव पक्षस्थस्य हेतुत्वादिति. कः पुनरयं उपनयः. साधनवाक्यावयवविशेषः. पञ्चावयवं हि साधनवाक्यं प्रतिज्ञा हेतुरुदाहरणं उपनयो निगमनं चेति. तत्र साध्यनिर्देशः प्रतिज्ञा. यथा अनित्यः शब्द इति. उत्पत्तिधर्मकत्वादिति हेतुः. उत्पत्तिधर्मकं स्थाल्यादि द्रव्यं अनित्यं दृष्टं इत्युदाहरणम्. तथा चोत्पत्तिधर्मकः शब्द इत्युपनयः. स ह्युदाहरणापेक्षंस्तथेत्युपसंहारो न तथेति वा साध्यस्योपनय इति वर्णितम्. किं उक्तं भवति. द्वेधा हि हेतुः  
साध्यं साधयति उदाहरणसाधर्म्याद्वैधर्म्याद्वा. तत्र साधर्म्यं प्रदर्शितम्. वैधर्म्यं तु यथा तस्यां एव प्रतिज्ञायां तस्मिन्नेवोत्पत्तिधर्मकत्वादिति हेतौ अनुत्पत्तिधर्मकं आत्मादि द्रव्यं नित्यं दृष्टम्. न च तथा शब्दोऽनुत्पत्तिधर्मक इति. तत्र योऽयं द्विविधोदाहरणापेक्षः साधर्म्योदाहृते तथेति वैधर्म्योदाहृते न तथेति साध्यस्य शब्दस्य सम्बन्धितयोत्पत्तिधर्मकत्वस्योपसंहारवचनं उपनयः, स चोदाहरणापेक्ष एव. उदाहरणद्वैतादेव तदुपसंहारद्वैतं भवति. वैधर्म्योदाहरणेन च विरुद्धनिवृत्त्या साध्यसम्बन्धित्वेन हेतोरुपसंहारः. यथात्मादि द्रव्यं नित्यं अनुत्पत्तिधर्मकम्,  
न च तथा शब्दः इत्यनुत्पत्तिधर्मकत्वप्रतिषेधेनोत्पत्तिधर्मकत्वं उपसंह्रियते. प्रकृते तु साधर्म्योदाहरणे{२,४०}तथैवेति हेतोरुपसंहार उपनयो वेदितव्यः. निगमनं तु हेत्वपदेशात्प्रतिज्ञायाः पुनर्वचनम्. तस्मादुत्पत्तिधर्मकत्वादनित्यः शब्द इति. निगम्यन्तेऽनेन प्रतिज्ञाहेतूदाहरणोपनया एकत्रार्थ इति निगमनम्. समर्थ्यन्ते सम्बध्यन्ते इति यावत्. असति हि तस्मिन्ननभिव्यक्तसम्बन्धानां अर्थप्रतिपादकत्वं न स्यात्. सति तु तस्मिन्सर्वेषां अवयवानां तात्पर्यदर्शनात्परस्परसम्बन्धः स्फुटो भवति. निगमनं सङ्गमनं सम्बन्धनं इति यावदिति । । २६ । ।

 ननु नाव्यावृत्तो विपक्षाद्धेतुर्भवतीति वैधर्म्यदर्शनेन हेतोर्व्यतिरेको दर्शयितव्यः. न चात्र तथा दर्शितः, साधर्म्यमात्रवचनात्. अत आह विपक्षेति. निरालम्बनत्वे हि साध्यमाने सालम्बनत्वं विपक्षः. न च सर्वानालम्बनत्ववादिनस्तदस्तीति किं तद्व्यतिरेकप्रदर्शनेनेति. ननु प्रत्यये पक्षीकृते तस्मिन्नेव हेतौ प्रतिज्ञार्थैकदेशो हेतुरत आह
सामान्यस्येति. सामान्यविशेषात्मका हि प्रत्ययाः. तत्र विशेषे पक्षीकृते सामान्यं हेतुरिति न प्रतिज्ञार्थैकदेशतेति । । २७ । ।

 अत्र सिद्धान्तभाष्यं जाग्रतो हि बुद्धिः सुपरिनिश्चिता कथं विपर्यसिष्यतीति. अनेन किल सुपरिनिश्चितत्वेन जाग्रद्धियां सालम्बनत्वं साध्यते. न च सुपरिनिश्चितत्वं बाह्यालम्बनसम्बद्धं परान्प्रति प्रसिद्धम्. अतो नानेनासिद्धावयवेनानालम्बनानुमानं पराणुद्यते, सप्रतिसाधनं वा भवति. तस्योभयप्रसिद्धावयवत्वात्. अस्य च तद्विपरीतत्वात्. अतो{२,४१}जात्युत्तरं एवेदं भाष्यकारेण दत्तं इत्याक्षिपति जाग्रज्ज्ञान इति द्वयेन. वैधर्म्यविकल्पसमयोश्च स्वरूपं शब्दे वक्ष्यामः. सत्येव प्रत्ययत्वे सुपरिनिश्चितासुपरिनिश्चितधर्मान्तरविकल्पनात्साध्यधर्मविकल्पापादनेन विकल्पसमता. तथा साधर्म्ये वादिना प्रयुक्ते  
निरालम्बनानां स्वप्नज्ञानानां असुपरिनिश्चितत्वदर्शनात्साध्येषु जाग्रज्ज्ञानेषु सुपरिनिश्चितत्वेन वैधर्म्यात्प्रत्यवस्थानेन वैधर्म्यसमता. प्रपञ्चस्तु पश्चाद्भविष्यतीत्युक्तं इति । । २८ २९ । ।

 एवं आक्षिप्तं भाष्यं एकेन\[७०४\]मतेन समादधाति दुष्टत्वादिति. एवं हि मन्यन्ते दुष्टसाधनप्रयोगे दुष्टं एवोत्तरं देयं इति, एवं हि तदा वादी प्रतिबोधितो भवति यथा भवान्मदीयं दूषणं दुष्टं मन्यते तथाहं अपि\[७०५\]त्वत्साधनम्, अतोऽसौ स्वसाधनान्निवर्तते इति. इदं तु समर्थनं नोपपद्यते. निग्रहस्थानद्वयप्रसक्तेः. पर्यनुयोज्योपेक्षणनिरनुयोज्यानुयोगात्मकनिग्रहस्थानद्वयं एवंवादिनो भवेत्, यः सन्तं दोषं अनुक्त्वान्यं असन्तं जल्पति. न चैवंवादिनः स्वसाधनदूषणावगमो  
भवति. परं एव तु दुष्टदूषणप्रयोगेणोपालभते. अतः पाशुपतोत्तरतुल्यं एकजातीयकं वर्जनीयं इत्यन्यथा समाधानं आह प्रतिज्ञेति. नानेनानुमानं उपन्यस्यते. किन्तु परोक्तानुमानस्य प्रत्यक्षविरोधो वर्ण्यते. असन्निकृष्टेऽर्थेऽनुमानं प्रमाणम्. इह तु सुपरिनिश्चिताभिर्जाग्रद्बुद्धिभिर्निश्चितसद्भावस्य बाह्यस्य प्रत्याख्यानानुमानं प्रत्यक्षेण मुखनिरोधान्न जायत एवाग्नाविव शैत्यानुमानम्. यदि परं बाह्यस्य प्रयोगमात्रपर्यवसितं एव साधनवचनम्, अनुमिमानस्यापि स्फुतो बहिर्विषयबो(?धे ।धो) जायत एव. तथाविधस्यापि मिथ्यात्वे कः समाश्वासः. नन्वेवं अनुमानं अनाश्वासनीयं एव, न. तदभावात्, उक्तं एतत्प्रत्यक्षे परिपन्थिनि न  
तत्प्रतिपक्षं अनुमानं आत्मानं लभेत श्रौत इव विनियोगे लैङ्गिकः. साधनवाक्ये त्वयोग्यान्वयपदसन्निकर्षाद्वन्ध्यासुतवाक्यवत्संसर्गज्ञानं भ्रान्तिरेव. न तु कस्यचिद्लैङ्गिकं स्तम्भादिष्वभावज्ञानं उत्पद्यते. ननु व्याप्तं प्रत्ययत्वं अनालम्बनत्वेन. व्याप्याच्च ज्ञातसम्बन्धस्य व्यापकज्ञानं नोत्पद्यत इति{२,४२}हठ एवायम्. न. व्याप्तिभङ्गात्. संविदन्नेव हि व्याप्तिं अबाधितेन प्रत्यक्षेण सर्वदेशकालादिभाविना न प्रत्ययत्वप्रयुक्तं मिथ्यात्वम्, अपि तु पूर्वोक्तहेतुद्वयप्रयुक्तं इति निश्चिनोति. तदिदं उक्तं अन्यतस्तु स्वप्नप्रत्ययस्य मिथ्याभावो विसंवादादवगम्यते इति । । ३० । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७०४\] केषां म   
\[७०५\] त (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 कथं पुनरत्र प्रत्यक्षबाधः. प्रत्यक्षं हि ग्राह्यं अन्तरेणात्मानं अलभमानं तन्मात्रं अवस्थापयति न बाह्यम्. किं हि तस्य बाह्येन विना न सिध्यति. ग्राह्यश्च स्वांशो बौद्धैरभ्युपगत एव. अतो न बाह्यापह्नवे प्रत्यक्षत्वादिविरोधः. अत आह शक्ष्याम इति द्वयेन. अयं अभिप्रायः शून्यवादे हि प्रत्यक्षस्य स्वांशगोचरत्वं निराकरिष्याम एव. तन्निराकरणे च बाह्यविशेषणोपादानं अनर्थकं एव, तद्व्यतिरिक्तग्राह्यान्तरासम्भवात्. अतोऽनालम्बनपक्षो ग्राह्यमात्रनिवारण एव भवति. प्रत्यक्षादेः स्वांशनिराकर(णा)द्बाह्य एव विषयोऽवशिष्यते.  
अतो बाह्यविशेषणेन विना ग्राह्यमात्रापह्नवे भवति प्रत्यक्षादिभिः पक्षबाधः. सत्यपि कथञ्चिद्बाह्यविशेषणे प्रत्यक्षादेरपि बाह्यविषयावशेषात्तन्निषेधं कुर्वाणस्य वादिनस्तैः प्रत्यक्षादिभिः पक्षबाधनं भवेत्. पूर्वं तु प्रत्यक्षग्रहणं उपलक्षणार्थं सर्वप्रत्यक्षादिविरोध एव त्वनालम्बनानुमानस्य दर्शयितव्य इति । । ३२ । ।

 यत्तु सुपरिनिश्चयेन बाह्यालम्बनसम्बन्धः प्रसिद्धः. किं तदुपन्यासेनेत्युक्तम्, अत आह सुनिश्चयेनेति. उक्तं इदं अस्माभिर्नायं अनुमानप्रयोग इति, किन्त्वनुमानेन जाग्रत्प्रत्यक्षधियां स्वप्नधीसामान्यं मन्यमानस्य तद्वैषम्यप्रदर्शनार्थं सुपरिनिश्चितत्वाभिधानम्. सुपरिनिश्चिता एते{२,४३}प्रत्यया बलीयांसः. नैषु परिपन्थिष्वनुमानं आत्मानं लभते. एतस्मादनुमानादित्यर्थः । । ३३ । ।

 एतदेव प्रपञ्चयति दुष्टज्ञानेति. दुष्टेनासुपरिनिश्चितेन गृहीतोऽर्थः प्रतिषेधं अर्हति नेतर इति. गृहीतमात्रबाधे तु बहवः साधनदोषा भाष्यकारेणान्तर्णीताः. तान्प्रतिपादयिष्यन्पक्षाभावं तावदाह गृहीतेति. यदि गृहीतमात्रं मिथ्येत्युच्यते, तदा योऽयं निरालम्बनाः प्रत्यया इति स्वपक्षः सोऽपि गृहीतत्वान्मिथ्या स्यात्. अतः शक्यं वक्तुं पक्ष एवास्मिन्भवत्साधने नास्तीति । । ३४ । ।

 अपि च, निरालम्बनत्वेन विशिष्टाः प्रत्ययाः साध्यन्ते. तदिह विशेषणविशेष्यभेदावग्रहस्यापि मिथ्यात्वान्न विशेषणविशेष्ययोर्विवेकः सिध्यति, तदभावाच्च वक्तुं शक्यं अप्रसिद्धविशेषणविशेष्यः पक्षोऽप्रसिद्धान्यतरो वेति. तदेतदाह अग्राह्यत्वाच्चेति. अन्यतरस्य वा असिद्धिर्वक्तव्येत्यर्थः.

 दूषणान्तरं आह वक्तृश्रोत्रोरिति. पञ्चधा स्ववाग्विरोधः. अभिधोच्चारणधर्मधर्म्युभयोक्तिभिः. तदिदं उभयोक्त्या स्ववाग्विरोधः. द्वयोरपि विशेषणविशेष्ययोर्निरालम्बनत्वप्रत्यययोर्यद्वक्तुः श्रोतुश्च ज्ञानं जायते, तदपि प्रत्ययत्वादनालम्बनं इति पक्षो न सिध्यतीति, तत्सालम्बनत्वे चानैकान्तिकत्वान्न प्रत्ययानां अनालम्बनत्वं भवेत्. सोऽयं उभयोक्त्या स्ववाग्विरोध इति । । ३६ । ।

{२,४४} दूषणान्तरं आह सम्भवो न चेति. एवं हि विकल्पनीयम्. किं निरालम्बनत्वं धर्मिणो भिन्नं अभिन्नं वा. न तावदभिन्नं विशेषणं अर्हति. न च भेदग्राहिणो ज्ञानस्य मिथ्यात्वाद्भेत्तुं अर्हतीति. उपसंहरति
तस्मादिति । । ३७ । ।

 बौद्धानां प्रत्यवस्थानं आह निरालम्बनतेति. एवं हि मन्यन्ते
वस्तुनि व्यतिरेकादिविकल्पो युक्तः नावस्तुनि. यथाहुः वस्तुन्येष विकल्पः स्यादिति. न चालम्बनप्रतिषेधो वस्तुनः किं तद्व्यतिरेकादिप्रश्नेनेति । । ३८ । ।

 दूषणा\[७०६\]न्तरं आह यदीति त्वमन्तेन. यदि तावदवस्तु, कथं तदस्मान्प्रतिबोधयितुं इच्छा भवतः. स्वयं वा तद्विषया बुद्धिः. न ह्यवस्तु बुद्धिविषयो भवति. तद्विषयत्वे च वस्तुत्वापातात्. अर्थक्रियालक्षणत्वाच्च सत्त्वस्य. तल्लक्षणत्वाच्च वस्तुत्वस्येति. यदि तूच्यते यद्यपि निरालम्बनत्वं नाम न किञ्चित्परमार्थतोऽस्ति. तथापि तत्सत्त्वं कल्पयित्वानुमानव्यवहारः क्रियते प्रतिमायां इव देवतात्वं आराधनादिव्यवहार इति. तदयुक्तम्. असतः कल्पनायोगात्. अन्यत्र प्रसिद्धसद्भावा हि विष्ण्वाद्या देवता युक्तं\[७०७\]यदन्यत्र कल्प्यन्ते. अत्यन्ताप्रसिद्धसद्भावं त्वनालम्बनत्वं न गगनकुसुमादिवत्  
कल्पनां अर्थति. तदेतदाशङ्कया सहाह कल्पितेति । । ३९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७०६\] णं आ   
\[७०७\] क्ता (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{२,४५} अपि च केयं कल्पना. यदि ज्ञानं, किं तेन ज्ञायते. यदि निरालम्बनत्वम्, तत्तर्हि कल्पना ज्ञानोत्पत्तौ व्याप्रियमाणा कथं अवस्तु भविष्यति. अर्थक्रियाकारित्वं एव हि वस्तुत्वं, ज्ञानोत्पादनं अपि चार्थक्रियेत्यभिप्रायेणाह क्ल्प्ताविति. अत्र चोदयति कथम् इति. यद्यवस्तु न साध्यं, कथं तर्हि भवतां अपि मेघाभावेन वृष्ट्यभावः साध्यत इति. परिहरति वस्त्व् इति. भवेदेवं यद्यभावो न वस्तु स्यात्. स वस्त्वित्यभावपरिच्छेदे वक्ष्यते. यद्यपि चाभावो न वस्तुशब्दवाच्यः लोकविरोधात्, तथापि नासौ निस्स्वभावः. प्रख्यायते ह्यसौ स्वसंवेद्येन भावातिरेकिणा रूपेण. अतोऽर्थक्रियाया एव घटिष्यत इति न किञ्चिदनुपपन्नं इति । । ४० । ।

 किञ् चेदं अपि चात्र विकल्पनीयं योऽयं धर्मिणो निर्देशकः प्रत्ययशब्दः स किं भावे कर्तरि करणे वा व्युत्पद्यते, कर्मणि वा. पूर्वोक्तेषु तावत्कल्पेषु विरोधः, अकर्मकप्रत्ययासम्भवात्. न हि प्रतीतिरस्ति प्रत्येतव्यं नास्तीति सम्भवति. तदनवष्टब्धस्य (?कृ ।त)द्रूपस्याप्रकाशात्. एवं एव कर्तृकरणयोरपि वाच्यम्. यदि ज्ञानं एवार्थप्रकाशे तज्जन्मनि वा कर्तृत्वेनोपचर्यते करणत्वेन वा विवक्षाधीनत्वात्कारकाणां, तथापि तयोः प्रत्याय्येन कर्मकारकेण विनानुपपत्तिः. सोऽयं स्ववाग्विरोधः. प्रत्यय इत्युक्तमात्र एव तत्स्वभावपरामर्शात्प्रत्येतव्याभावः प्रतिषिध्यते माता मे वन्ध्येतिवन्मातृत्वेन वन्ध्यात्वम्.  
अतो न प्रत्यये पक्षीकृते निरालम्बनत्वं साधयितुं शक्यम्. कर्मव्युत्पत्तौ सिद्धसाधनं एव. तदेतत्सर्वं आह तथेति । ।

 सिद्धसाधनं विवृणोति प्रत्याय्यस्येति. न खलु जडो रूपादिः किञ्चिन्नालम्बत इति । । ४२ । ।

{२,४६} कर्तृकरणपक्षे त्वयं अपरो दोषः यद्धर्मधर्मिवचनयोः शब्दयोरपि निरालम्बनत्वं प्रतिज्ञायेत. प्रतीते हि कर्ता करणं वा प्रत्ययः. यथा च कर्तृकरणत्वे विवक्षावशाद्ज्ञाने भवतः, तथा शब्द इति. अत एव वक्ष्यति

 शब्दानां करणत्वं वा कर्तृत्वं वा निरूपितं ।

इति. किञ् चेदं शब्दयोरनालम्बनत्वं अन्यदतोऽभिधेयाभावात्. तदभावे च पक्षाभावः प्रसज्यत इत्याह कर्तृत्व इति । । ४३ । ।

 भावादिषु विरोधः स्यादिति यदुक्तं तद्विवृणोति प्रत्याय्येन चेति. कर्त्रादिभावो हि न प्रत्याय्यभेदं अन्तरेण सम्भवति. अतस्तत्प्रवृत्तिनिमित्ते प्रत्ययशब्दे स्ववचनविरोधः. स चायं अस्माभिः प्रागेव विवृतः. वाशब्दोऽनन्तरविवृतकर्मव्युत्पत्त्यपेक्षयेति । । ४४ । ।

 यदि त्वविभक्तावयवो रूढिरूपेण प्रत्ययशब्द उपादीयते, तदर्थश्च पक्षीक्रियते, तथापि वस्त्वन्तरग्राहकस्यैव वस्तुतोऽस्माकं प्रत्ययत्वेन प्रसिद्धेः स्ववचनविरोध एव भवेत्, तदेतदाह अथापीति. तथापीति. तथापि स्ववचनविरोध इति पूर्वेण सम्बन्ध इति. कथं स्ववचनविरोधः. अत आह ग्राहकं इति । । ४५ । ।

 वस्त्वन्तरस्यैव हि ग्राह्यस्य ग्राहकं आत्मधर्माख्यं वस्त्वेव प्रत्यय इति नः प्रसिद्धम्. अतः कथं तस्यासति ग्राह्ये सिद्धिरिति दूषणान्तरं आह तं अभ्युपेत्येति. एवं अयं असाधनवादी वक्तव्यः किं याद्र्शोऽस्माभिः प्रत्यय{२,४७}इष्यते स तथाविध एवाभ्युपेत्य भवता पक्षीक्रियते, न वा. तत्राभ्युपगमे तावदभ्युपेतविरोध इति. अपि चैवं सति चाप्रसिद्धविशेष्यः पक्षो भवति, त्वन्मते बाह्यार्थग्राहिप्रत्ययानभ्युपगमादित्याह विशेष्यस्येति. अतादृशे तु स्वाभिमते पक्षेऽस्माकं अप्रसिद्धविशेष्यः पक्ष इत्याह अस्माकं इति । । ४६ । ।

 किञ् च यादृगात्मधर्मः प्रत्ययोऽस्माकं अभिमतः, स पक्षो भवदभिमतोऽथवा स्वतन्त्रः. पूर्वस्मिन्कल्पे भवतोऽप्रसिद्धविशेष्यता. उत्तरस्मिन्नस्माकं इति पूर्ववदेव दर्शयितव्यं इत्याह आत्मधर्मेति. यदि त्वनिर्धारितविशेषं प्रत्ययमात्रं पक्षीक्रियत इत्युच्यते, तन्न. तथाविधस्यानिरूपणादित्याह न चेति । । ४७ । ।

 ननु शक्यं इदं अन्येष्वपि पक्षीकृतेषु वक्तुं यथा किं आकाशगुणः शब्दः स्वतन्त्रं वा द्रव्यं पौद्गलाख्यं वा नित्यतया पक्षीक्रियत इति. अथ तत्राविवक्षितविशेषं शब्दार्थसामान्योपलक्षितं रूपं पक्ष इत्युच्यते, तदिहापि समानं इत्यत आह शब्देति. यथा शब्दार्थसामान्यरूपेणान्येषां पक्षाणां निरूपणं भवति, नैवं इह भवतः सम्भवति. असाधारणरूपातिरेकिणः सामान्यात्मनो वाच्यस्य भवतां अनिष्टत्वादिति । । ४८ । ।

 एवं तावद्धर्मी विकल्प्य दूषितः. धर्मं इदानीं निरालम्बनत्वं विकल्प्य दूषयति निरालम्बनतेति. सर्वथा निरालम्बनत्वे साध्येऽप्रसिद्धविशेषणः पक्षो भवति. न हि सर्वथा निरालम्बनत्वं नाम किञ्चिद्{२,४८}अस्ति. सर्वत्र देशकालान्तरावस्थितबाह्यालम्बनाभ्युपगमात्. यश्च स्वप्नप्रत्ययो दृष्टान्ततयोक्तः, सोऽपि न सर्वथा निरालम्बनः. सर्वत्र यथाकथञ्चिदालम्बनसिद्धेर्वक्ष्यमाणत्वात्. अतो दृष्टान्ताभावोऽप्येवं सत्यापद्येतेति । । ४९ । ।  
 यदि तु न सर्वथा निरालम्बनत्वं साध्यते. किन्तु सालम्बनस्यैव केनापि प्रकारेण निरालम्बनत्वं अपीत्युच्यते, तदा रसादिज्ञानानां रूपाद्यालम्बनशून्यतया सिद्धसाधनं इत्याह केनचिदिति । । ५० । ।

 ननु यदाकारा बुद्धिस्तन्नालम्बते इति साधयिष्यामः न सिद्धसाधनं भविष्यतीति, तदेतदाशङ्कते अथेति. एतदपि निराकरोति स्वाकारस्येति. अभ्युपगतो हि भवद्भिः स्वाकारो बुद्धेरालम्बनं यदाभासं\[७०८\]प्रमेयं तदिति वदद्भिः. अतस्तदालम्बनाभावोऽभ्युपेतेनैव विरुध्यत इति । । ५१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७०८\] कारं प्र (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननु किं आपाद्य दूषणोद्भावनम्. बाह्यानालम्बनत्वं हि नः पक्षः. तथा च भाष्योपस्कारे वर्णितं एव. अतो नाभ्युपेतबाध इत्यत आह बाह्येति. अयं अभिप्रायः विकल्पनीयं इदं बाह्यानालम्बनत्वम्. किं बाह्यं इत्यनेन रूपेण नालम्बत इत्येवं साध्यते, वस्तुतो वा बाह्यं नालम्बत इति. पूर्वस्मिन्पक्षे सिद्धसाधनम्. परस्मिन्दोषो वक्ष्यते. स्तम्भादिधियो हि स्तम्भाद्याकारतयैव स्वविषयं आलम्बन्ते न बाह्यतयेति । । ५२ । ।

{२,४९} यदि तु स्तम्भानालम्बनत्वं एव साध्यते, ततस्तद्रूपसंवेदनस्य दृष्टत्वात्संविद्विरोध एवेत्याह तथेति । । ५३ । ।

 अत्र चोदयति द्विचन्द्रादिष्विति. एवं हि मन्यन्ते समानोऽयं अनालम्बनत्वाभिमतेषु द्विचन्द्रादिबोधेषु संविद्विरोधः. तत्रापि द्वावेव चन्द्रौ भासेते. तदपह्नवे स्फुट एव संविद्विरोधः. अतः केन प्रकारेण तेषां अनालम्बनत्वं भविष्यतीति. परिहरति नेन्द्रियेति. अयं अभिप्रायः यदि वयं प्रतिभासविपर्यासादन्यथात्वं ब्रूमः, तत एवं उपालभ्येमहि. न त्वेवम्. यदेव विज्ञानं इन्द्रियाप्राप्तं अर्थं प्रकाशयति तदनालम्बनं इति नः सिद्धान्तः. तथा च द्विचन्द्रादिज्ञानम्. ततोऽनालम्बनं इत्युच्यते. न पुनर्द्विचन्द्रादिप्रतिभासापह्नवेन, अतो न नः संविद्विरोधः,  
नचानालम्बनत्वस्याप्रसिद्धिरिति । । ५४ । ।

 नन्वेवं संवेदनानपह्नवे यथावभासं अर्थस्य सत्त्वात्सदसद्विवेको न स्यादत आह सर्वत्रेति. अस्यार्थः इदं सद्ग्राह्यं इदं असद्ग्राह्यं इति नायं अर्थ इदं अर्थं प्रकाशयति इदं नेति. किन्तर्हि. जायमानायां एवार्थगोचरायां संवित्ताविन्द्रियार्थसंयोगसदसत्त्वतोऽयं विभागः. यदिन्द्रियसम्प्रयुक्तं अर्थं प्रकाशयति तत्सद्ग्राह्यम्. विपरीतं अन्यत्. न च यथावभासं अर्थस्य सत्त्वम्. बाधकदर्शनात्. अतो यद्देशान्तरस्थं इन्द्रियाप्राप्तं अर्थं गृह्णाति तदसद्ग्राह्यम्. तस्यार्थो नास्तीत्युच्यते. क्वचिद्धि किञ्चित्प्रतिषिध्यते. न स्वरूपेणैव किञ्चित्. चेदं रजतं इति नायं अर्थः{२,५०} रजतं नास्तीति. अस्ति हि तद्देशान्तरादिषु.  
किन्तु इह नास्तीति यत्रेन्द्रियेण न प्राप्यते, इदं अस्तीत्यपि यदेव यत्रेन्द्रियेण प्राप्यते तदुच्यते. इह घटोऽस्तीति प्रतीतिः न पुनर्घटोऽस्तीति । । ५५ । ।

 न चैष विभागो बौद्धस्य सम्भवतीत्याह भवत इति. न च बौद्धस्येन्द्रियादीनि सन्ति यत्प्राप्त्यप्राप्तिनिबन्धनं भावालम्बनालम्बनप्रतिषेधौ युज्येते इति । । ५६ । ।

 दूषणान्तरं आह बहिर्भावेति साध्यतेन्तेन. न ह्यनालम्बनज्ञानवादिनां बहिर्भावो नाम कश्चित्सिद्धः, येन विशिष्टं अनालम्बनत्वं बुद्धेः साध्यत इति. किं इति न साध्यते, अत आह नैष इति. पक्षप्रज्ञापनार्थं हि साधनवचनं, नचाप्रसिद्धपदार्थविशिष्टः पक्षो ज्ञापयितुं शक्यत इति । । ५७ । ।

 किं पुनः पक्षो न ज्ञायते. अज्ञाते विशेषणविशेष्ये च विशिष्टो न ज्ञायते. तच्चोभयं अपि प्रसिद्धं एवेति किं विशेषणविशेषणाप्रसिद्ध्या, अत आह यथेति. विशेषणाप्रसिद्धावेव किम्. न तावत्पक्षसिद्धिः, तथाविधं अन्यो बोधयितुं न शक्यत इति चेत्, समानं इदं तद्विशेषणाप्रसिद्धावपीति तद्विशेषणाप्रसिद्धौ पक्षो न ज्ञायत इति सूक्तं इति । । ५८ । ।

 एतदेव प्रपञ्चयति नाप्रसिद्ध इति. प्रतिज्ञावाक्यार्थो हि{२,५१}पक्षः, स च पदार्थपूर्वकः. अतो बाह्यादिपदार्थासिद्धौ पक्षो न सिध्यतीति । । ५९ । ।

 दूषणान्तरं आह पर्युदास इति. (?न ।ना)व्यतिरिक्तालम्बनः प्रत्ययः, (व्यतिरिक्तं नालम्बते) इति हि द्वावर्थौ सम्भवतः पर्युदासप्रतिषेधाभ्याम्. पर्युदासे हि नामयोगान्नञोऽव्यतिरिक्तालम्बनः प्रत्यय इत्यर्थो भवति. निषेधे तु आख्यातयो(गाद्) व्यतिरिक्तं नालम्बत इति. उभयथा हि सिद्धसाधनम्. प्रमेयत्वादिना हि जगतो न भेदं आतिष्ठामहे. अतः स्तम्भादिज्ञानात्प्रमेयत्वादिनाव्यतिरिक्तं भवति. अत एवाभेदाद्व्यतिरिक्तं च न भवतीति सिद्धसाधनं इति । । ६० । ।

 किञ् च, इदं अपि चात्र विकल्पनीयं किं अत्यन्तभिन्नेन स्तम्भादिना निरालम्बनत्वं साध्यते, कथञ्चिद्भिन्नेन वा. पूर्वस्मिन्कल्पे तावत्सिद्धसाधनं एवेत्याह यदीति. सिद्धसाधनं इत्यतीतेन सम्बन्ध इति. कथञ्चिद्भिन्नेन तु निरालम्बनत्वे साध्यमाने प्राक्कल्पितेन पक्षविरोधः. इष्यते हि कथञ्चित्कल्पनामात्रकल्पितं भवद्भिरपि बाह्यालम्बनम्. अतस्तन्निषेधे भवति प्राक्कल्पितेन पक्षबाधः. तदेतदाह कथञ्चिदिति । । ६१
| |

 अन्यथा सिद्धसाधनं दर्शयति वस्त्विति. बुद्धिर्हि वस्त्वाद्याकारेण जडरूपा न किञ्चिदालम्बत इति सिद्धं एव. असाधारणेन तु प्रकाशात्मना{२,५२}बाह्यं आलम्बते. तत्राविशेषितोपादाने शक्यं सिद्धसाधनं दर्शयितुं इति. ननु ग्राहकाद्ग्राह्यं अभिन्नं इतीदं अत्र नः साध्यं, तत्र किं नानाविकल्पैः. अत आह ग्राहकादिति. न तावन्निरालम्बनाः प्रत्यया इत्ययं अर्थः ग्राहकाद्ग्राह्यं अभिन्नं इति. एवं सत्यपि यद्द्विशक्तिकत्वं ज्ञानस्येष्टं ग्राह्यग्राहकशक्तिकं ज्ञानं इति तद्विरुध्यते, ग्राह्यापलापात्. यद्यपि न बौद्धैराश्रयातिरेकिणी शक्तिरिष्यते, तथापि शक्तिभेदद्वारेण द्व्यात्मकत्वं एव दर्शयतीति द्रष्टव्यम्  
इति । । ६२ । ।

 यदि तु सर्वप्रकारासम्भवान्निरालम्बनबुद्ध्युत्पत्तिमात्रं एव प्रसाध्यते, तत्रापि च सिद्धसाधनं एव. उत्पद्यते हि निरालम्बनाः प्रत्यया इत्युक्ते निरालम्बनत्वबुद्धिः. न त्वियं अर्थक्रियायै समर्था, अनर्थकत्वादित्यभिप्रायेणाह निरालम्बनेति । । ६३ । ।

 नचानर्थकत्वं एवास्या न सिद्धं इति वाच्यम्. तत्सत्यत्वे हेतोरनैकान्तिकत्वप्रसङ्गात्. अतो मृगतृष्णादिज्ञानवदेवात्मांशपर्यवसायिनी बुद्धिरियं अभ्युपगन्तव्या. अस्माकं अपि सर्वमिथ्यात्वग्राहिप्रत्ययमिथ्यात्वं सिद्धं एवेत्यावयोरविवादात्सिद्धं अनालम्बनबुद्धेरनर्थकत्वं इत्याह सम्यक्त्वं इति । । ६४ । ।

 एवं चोत्पन्नायां अप्यर्थशून्यायां आत्मांशपर्यवसायिन्यामनालम्बनबुद्धौ चैत्रादिप्रत्ययानां पक्षीकृतानां धर्मतया निरालम्बनता न गृहीता साधनोत्थितया धियेति, नानाविषयत्वात्प्रतियोगिना निरालम्बनत्वेनानिराकृता{२,५३}सती चैत्रादिस्वरूपपर्यालोचनयालम्बनप्राप्तिः केन वारयितुं शक्या. स मानविषयोपनिपातिनोर्हि विरुद्धार्थगोचरयोः प्रत्यययोर्बाध्यबाधकभावो भवति, यथेदं रजतं नेदं रजतं इति चानयोः. न चेह तथा. चैत्रादिप्रत्यया हि स्वविषयं स्थापयन्ति. न च तन्निरालम्बनबुद्धिः प्रतिक्षिपति, अर्थाभावात्. स्वांशगोचरा हि सा. अतोऽस्याः स्वांशो विषयः.  
चैत्रादिप्रत्ययानां च चैत्रादय इति स्पष्टो विषयभेद इति किं केन बाध्यत इत्युच्यते. तदेतदाह चैत्रादीति द्वयेन । । ६५ ६६ । ।  
 किञ्च यत्तत्पूर्वं उक्तं कर्तृत्वे करणत्वे वा प्रत्ययत्वे शब्दोऽपि प्रत्ययशब्दवाच्य इति, तद्यदि तथैव प्रत्ययशब्दोऽप्यत्र प्रतीतिकर्तृकरणत्वात्मना प्रत्ययत्वेनोपादीयते, तत्संवित्त्यालम्बनत्वं चैत्रादीनां वार्यते, चैत्रादयः प्रत्ययशब्दसंवित्त्यालम्बना न भवन्तीति. ततस्तस्याचेतनत्वेन तत्संवित्त्यालम्बनत्वं चैत्रादीनां नास्ति अंशे सिद्धसाधनं एवेत्याह यदीति । । ६७ । ।

 अथ तु बुद्ध्युत्पादनशक्तिविरहस्तस्यानालम्बनत्वं इत्युच्यते प्रत्ययशब्दो निरालम्बन इति, किं उक्तं भवति. न किञ्चिद्विषयां बुद्धिं उत्पादयितुं शक्यत इति. ततस्तेनाशक्तेन पक्षो न बोधित इति साध्यं न सिध्यतीत्याह बुद्ध्युत्पादनेति. साध्यासिद्धौ कारणं आह साधनस्येति । ।

{२,५४} पूर्वाभ्युपगमविरुद्धोऽप्ययं पक्ष इत्याह न चेति त्रयेण. न तावदनभिधायकेषु पदेषु साधनवाक्यं प्रयोगं अर्हति. न चाभिधानं अर्थसम्बन्धादृते पदानां सम्भवति. न च सम्बन्धो भेदं अन्तरेण. न च भेदः शब्दार्थगतभेदं बोधयन्त्या धिया विना (?न) सम्भवति. तदत्र साधनं प्रयुञ्जानेन भिन्नौ शब्दार्थावभ्युपगन्तव्यौ. तथा सति प्राश्निकाः सभ्या गृह्णन्ति च सावयवं साधनवाक्यं पृथक्च पक्षहेतुदृष्टान्तान्वादिप्रतिवादिनौ चेति. यावदिदं नावस्थाप्यते न तावद्व्युत्थित प्रतिपादनाय साधनस्य प्रयोगो भवति. एतच्च सर्वं अभ्युपेत्य निरालम्बनत्वे साध्यमाने भवति पूर्वाभ्युपगतविरोध इति  
| | ६९ ७१ | |

 आप्ततमत्वाभिमतबुद्धाभिप्रायविरुद्धोऽप्ययं पक्ष इत्याह
धर्मेति भेदोन्तेन. यावद्धि धर्माधर्मौ भिन्नौ परमार्थौ न सिध्यतः शिष्यश्चोपदेश्यः आत्मा चोपदेष्टा, तावन्न धर्माधर्मोपदेशो घटत इति. उपदिष्टाश्च चैत्यवन्दनादयः शिष्येभ्यो धर्मत्वेन बुद्धैः. अतश्चेष्टादर्शनेन सर्वं अनुमतं बुद्धानां इति तेषां आशय उन्नीयते. अतस्तद्विपरीतवचने भवति तदभिप्रायविरोध{२,५५}इति. अपि च क्वचित्सूत्रविशेषे स्फुटं एव तैर्बाह्यार्थोऽभिमतः यदाश्रित्य सौत्रान्तिकेन बाह्यार्थसद्भावोऽसङ्गीकृतः, अतस्तदीयागमविरुद्धोऽप्ययं पक्ष इत्याह
स्फुटं इति । । ७२ ७३  
| |

 तथा सर्वलोकप्रसिद्धमहीमहीधरोदधिनिषेधाल्लोकविरुद्धोऽपीत्याह
सर्वेति. अपि च सर्वज्ञानानां अनालम्बनत्वे कृत्स्नसाधनज्ञानमिथ्यात्वात्सर्वसाधनाभावो वा यथेष्टं पक्षादिन्यूनत्वं वा शक्यं आपादयितुं इत्याह कृत्स्नेति. यदि तु न साधनज्ञानं मिथ्येत्युच्यते, ततः पक्षादिप्रत्ययैरेव हेतोरनैकान्तिकत्वं इत्याह तेषां इति । । ७४ ७५
| |

 यदि पक्षादिग्राहिव्यतिरिक्ता एव प्रत्यया निरालम्बनत्वेन प्रतिज्ञायन्ते, ततस्तद्व्यतिरेक\[७०९\]ग्राहिणः प्रत्ययस्य पक्षाद्यविषयत्वान्मृषात्वं आपद्यत इत्याह तदन्यस्येति. अभ्युपगमे दोषं आह तन्मिथ्येति. तदन्यप्रत्ययमिथ्यात्वे हि यत्तेन पक्षादिप्रत्ययव्यतिरेकग्राहिणा गृहीतं तन्मिथ्येति सर्वमिथ्यात्वं आपद्यत इति । । ७६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७०९\] कि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 कथं न सिध्यत्यत आह स्तम्भेति. व्यतिरेकग्राहिप्रत्ययमिथ्यात्वे हि न स्तम्भादिज्ञानेभ्यः साधनज्ञानस्य कश्चिद्विशेषः. तद्वदेव तु साधनज्ञानं अपि मिथ्या भवेदिति. एतद्दोषपरिहारार्थं तु व्यतिरेकग्राहिप्रत्ययव्यतिरिक्ता{२,५६}एव प्रत्यया यदि पक्षीक्रियन्ते, ततो व्यतिरेकग्राहिप्रत्ययव्यतिरेकग्राहिणस्तद्व्यतिरेकान्मिथ्यात्वप्रसक्तौ सर्वपूर्वासिद्धिः, पुनरपि तदन्यविशेषणेऽनवस्था. यत्रैव तु परः क्वचिदवतिष्ठते तन्मिथ्यात्वात्पूर्वपूर्वाभावो दर्शयितव्य इत्याह
यावदिति. किञ्चाद्यपक्षात्प्रभृति य एते तदन्यप्रतिज्ञादिभिः पक्षा दर्शिताः, तेषु सर्वेषु विरुद्धाव्यभिचारित्वं अनुमानविरोधो वेत्याह  
विरुद्धेति । । ७७ ७८ । ।

 कथं एतदुभयं इत्याह इत्थं इति. इत्थं वक्ष्यमाणप्रकारेण. अत्र प्रतिसाधनं वक्तव्यं इति. तदेव प्रतिसाधनं दर्शयति बाह्येति. बाह्यार्थालम्बना बुद्धिरिति धीर्धर्मिणी. सम्यगिति साध्यो धर्मः, बाधकापेतबुद्धित्वात्, स्वप्नज्ञानादिबाधबुद्धिवत्. इदं च प्रसिद्धावयवत्वेन निरालम्बनानुमानाद्बलवदिति तस्यानुमानबाधो भवति. यदि तुल्यबलत्वं एव मन्यते, ततो विरुद्धाव्यभिचारित्वं इति विवेको दर्शयितव्यः. (स्वार्थिकस्त्विति?) यदि तु स्वप्नादिबाधबुद्धिरपि मिथ्येति ब्रूयात्, ततस्तेषां अबाधितत्वादसत्यत्वे दृष्टान्ताभाव इत्याह सापीति । । ७९ ८०
| |

 किञ्च भिन्नं ज्ञानमात्रं क्षणिकं इति या बुद्धयः ताः सम्यङ्मिथ्या वा, सत्यत्वे तावदनैकान्तिकत्वं इत्याह विज्ञानेति. तन्मिथ्यात्वाभ्युपगमे{२,५७}तु सविशेषणपक्षीकृतज्ञानाभावात्पक्षबाध इत्याह
तन्मिथ्येति । । ८२ । ।

 एवं चासति ज्ञाने शून्यताप्रमाणार्थ इति को बद्धः को वा मुक्तो भवेत्. तदेतदाह तथेति. मोक्षयन्तोऽपि प्रव्रज्यादिरेवं सति विफलस्तपस्विनां इत्याह तत इति । । ८३ । ।

 यदि तूच्यते सविकल्पकेन ज्ञानमात्रपक्षो व्यवस्थाप्यते सर्वविकल्पानां मिथ्यात्वाद्, निर्विकल्पकेन त्वात्मानं लभत इति. तदयुक्तम्. न हि ज्ञानमात्रं विश्वं क्षणिका भावा इत्यादि निर्विकल्पकेन कस्यचित्प्रतिभाति. अनुमानेन त्येवञ्जातीयका अर्थाः साध्यन्ते. तच्च सविकल्पलत्वान्मिथ्यैवेति ज्ञानास्तित्वादिपक्षो दुर्लभः. अतो युक्तं मोक्षयत्नस्य वैफल्यं इत्याह विकल्पेति सार्थेन. अत्र च निर्विकल्पकसत्यत्वे स्तम्भादिधियां अपि तथाविधानां सत्यत्वापत्तेर्न बाह्यार्थाभावः सिध्यतीति वक्तव्यम्. तदुपेक्ष्यैवोत्तरविभवात्परिहारान्तरं उक्तं इति । । ८४ । ।

 अपि च योगिभ्योऽर्वाचां अस्मदादीनां सर्वं एव ज्ञानं कल्पनास्पदं इति मिथ्याज्ञानं एव. न हि प्रधानं जगत्कारणं पञ्चविंशतितत्त्वं इत्यादिज्ञानेभ्यो ज्ञानमात्रं जगत्क्षणिकाः सर्वे भावा इत्यादिप्रत्ययानां कश्चिद्विशेषो दृश्यते.{२,५८}सर्वस्य सविकल्पकत्वेन मिथ्याभ्युपगमात्. अतो गृह्यमाणविशेषेषु तीर्थकरप्रवादेषु योऽयं साङ्ख्यादिसिद्धान्तपरिवर्जनेन बौद्धसिद्धान्त एकस्मिन्पक्षपातः, तत्र न कश्चिद्धेतुरुपलभ्यते. न च कल्पनास्पदत्वा\[७१०\]विशेषेऽपि अर्थसदसद्भावकृतं इन्द्रियसान्निध्यविप्रकृष्टकृतं वा सम्यङ्मिथ्यात्वं सम्भवति. सर्वकल्पनानां असदर्थत्वात्.  
सर्वबाह्यापलापे चास्य विभागस्य दुर्लभत्वात्. तदेतदाह सर्वं चेति द्वयेन
| | ८६ | |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१०\] त्व (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च बुद्धीनां मिथ्यात्वं मृगतृष्णादिज्ञानेषु बाधकेन व्याप्तं उपलब्धम्. न च जाग्रद्बुद्धयो बाध्यन्ते. अतो व्यापकनिवृत्त्या व्याप्यनिवृत्तिरित्यभिप्रायेणाह मृषात्वं इति । । ८७ । ।

 विनापि बाधकं मृषात्वाभ्युपगमे क्षणभङ्गादिप्रत्ययमिथ्यात्वादव्यवस्थेत्याह बाधादिति. अपि च सम्यङ्मिथ्येति च प्रतियोगिसापेक्षम्. किञ्चिद्धि सम्यगपेक्ष्येतरन्मिथ्या भवति, मिथ्या च किञ्चिदपेक्ष्य परं सत्यम्. तव तु सर्वमिथ्यात्वाभ्युपगमे किंकृतः सम्यङ्मिथ्यात्वविभागः. अस्माकं तु जाग्रज्ज्ञानं एव सत्यं प्रतियोग्यपेक्ष्य स्वप्नादिज्ञानं मिथ्या भवतीति युक्तं, तदेतदाह
प्रतीति । । ८८ । ।

 न केवलं स्वप्नादिज्ञानानां प्रतियोग्यभावान्मिथ्यात्वं न सिध्यति, जाग्रज्ज्ञानानां अपि शोभनाभिधानसत्यप्रतियोग्यभावान्मिथ्यात्वं न सिध्यतीत्याह न चेति । । ८९ । ।

{२,५९} जाग्रज्ज्ञानप्रतियोग्यपेक्षया स्वमते स्वप्नादिधियां मिथ्यात्वं उक्तम्. तत्रैवोपपत्तिं आह स्वप्नेति. स्वप्नादिप्रत्ययविधर्माणो हि जाग्रत्प्रत्ययाः. सर्वलोकप्रसिद्धा हि ते. स्वप्नस्तु कस्यचिदेव निद्राक्रान्तान्तःकरणस्य भवति. अतो यथा तद्बाधके प्रत्यये सार्वलौकिके स्वप्नादिप्रतियोगित्वं एवं अन्येषां अपि जाग्रत्स्तम्भादिज्ञानानां तत्प्रतियोगित्वं, तदपेक्षया च स्वप्नादिधियां मिथ्यात्वं इति । । ९० । ।

 अत्र चोदयति योगिनां इति. सत्यं प्रतियोगिसापेक्षं मिथ्यात्वं, जाग्रद्बुद्धीनां अपि भावनाबलनिष्पन्नप्रतियोगिज्ञानापेक्षया मिथ्यात्वं भविष्यति. सत्या हि सा विगलितनिखिलकल्मषस्य स्फुटाविकल्पप्रकाशा जायते. अतो युक्तं तदपेक्षया सांसारिकज्ञानानां मिथ्यात्वं इति । । ९१ । ।

 ननु कस्यचिदेव भावनाप्रकर्षकाष्ठाप्राप्तस्य योगिनो जाग्रद्बुद्धिपरिपन्थिनी बुद्धिराविर्भवति. तास्तु सर्वलोकप्रसिद्धा एवेत्युक्तम्. अतः कथं एकदेशभुवा ज्ञानेन सार्वलौकिकाः प्रत्यया बाध्यन्ते, अत आह प्राप्तानां इति. अयं अभिप्रायः तावदेव हि संसारिणो न बाधं मन्यन्ते, यावन्न बुद्धभूमिं अधिरोहन्ति. प्राप्ततद्भूमयस्तु सर्व एव प्राणभृतो बाधं मन्यन्ते. अतो न बह्वल्पविषयतया कश्चिद्विशेष इति सिद्धं योगिज्ञानेन प्रतियोगिना जाग्रद्बुद्धीनां मिथ्यात्वं इति । । ९२ । ।

 अत्र दूषणं आह इहेति । । ९३ । ।

{२,६०} न तावद्वयं अद्यत्वे कस्यचिज्जाग्रद्बुद्धिपरिपन्थिनं प्रत्ययं उपलभामहे. योगिनस्तु किं भविष्यति न वेति न नः प्रमाणं क्रमत इति. विनैव तु प्रमाणेन योगिज्ञाने प्रतियोगिनीष्यमाणे शक्यं अस्माकं अपि वक्तुम्. अस्मदीयानां योगिनां त्वद्\[७११\]उक्तप्रतियोगिनी विपरीता वा बाधबुद्धिर्भविष्यति स्वाच्छन्द्ये हि नियामकाभावादित्याह योगिनां इति । । ९४ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७११\] नु (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 बौद्धोक्तज्ञानमात्रपक्षविधर्मविविधविषयोपदर्शनेन प्रतियोगिनी साक्षादेव वा नैतदेवं इति प्रतिक्षेपात्तद्विषयविपरीतेति. न चैवं आवयोरविशेष इति वक्तव्यम्. अनुमानेन हि वयं योगिबुद्धीनां ईदृशत्वं उपपादयामः. य एव हि कश्चित्प्रमाता गृहीतस्तेनैव दृष्टान्तेन योगिनां अपि बहिर्विषयबोधोऽनुमीयते. सर्वस्याद्यतनस्य ग्रहीतुर्बहिर्विषयबोधात्. ज्ञानमात्रं तु निर्मुक्ताखिलनीलादिविभागं अवयन्ति योगिन इत्यदृष्टान्तः, तदेतदाह ईदृक्त्वेति. भवति चात्र (प्रयोगः.) योगिनस्त्वदुक्तविपरीतबुद्धिमन्तः, बोद्धृत्वादद्यतनबोद्धृवदिति । । ९५ । ।

 ननु योगिनां जाग्रद्बुद्धिप्रतियोगिनी बुद्धिरुत्पद्यत इति न प्रमाणं क्रमत इति यदुक्तं\[७१२\]तदयुक्तम्, कथं अनुमाने जीवति तदप्रमाणकं इति शक्यं अभिधातुम्. एवं ह्यत्रानुमीयते जाग्रद्बुद्धयः सप्रतियोगिन्यो बाध्या वा, बुद्धित्वान्मृगतृष्णादिबुद्धिवदिति, तदेतदाह अथेति. प्रतियोगिताबाध्यत्वे प्रागेव व्याख्याते इति । । ९६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१२\] क्तं क (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एतदपि दूषयति इष्टं इति (बाध्य)त्वमन्तेन. सत्यं जाग्रद्बुद्धीनां हि मृगतृष्णादिबुद्धयः प्रतियोगिन्यः, एतदपेक्षयासां सत्यत्वावगतेः.{२,६१}अतः सिद्धसाधनं, बाध्यत्वं अपि सिद्धम्. बुद्धिरूपेण हि सत्यबुद्धयोऽपि न मिथ्याबुद्धिभ्यो भिद्यन्ते. अतः तासु बाध्यासु ता अपि बाध्या भवन्तीति वाक्प्रवृत्तिरिति. अन्यथा सिद्धसाधनं दर्शयति
ग्राह्येति. सत्यबुद्धीनां ग्राह्यादन्यद्ग्राह्यान्तरं मिथ्याबुद्धीनां, तस्मिन्बाध्यमाने सर्वेषां ग्राह्यत्वेनाभेदात्सत्यधीग्राह्यं अपि बाधितं एव भवति. अपि च यान्येव योगिज्ञानानि जाग्रद्धियां बाधकानीष्यन्ते,  
तैरेव हेतोरनैकान्तिकत्वं इत्याह बाधकैरिति. तदन्यविशेषणोपादाने च पूर्ववदनवस्था वाच्येत्याह तदन्यत्व इति । । ९८ । ।

 विशेषविरुद्धश्चायं हेतुरित्याह मिथ्येति सार्धेन. स्वप्नादिबुद्धीनां हि मिथ्याभूताः संसारिबुद्धयः प्रतियोगिन्यो दृष्टा इति प्रतिबन्धबलेन बुद्धित्वेन हेतुना जाग्रद्बुद्धीनां मिथ्याधीप्रतियोगित्वं एव साध्यते. तत्र यः प्रतियोगिनीनां धियां सत्यत्वं विशेष इष्टः, स बाध्यते. तथा रागादिक्षयनिमित्तासौ योगिनां अधिगतिरिति यः प्रतियोगिन्या योगिबुद्धेर्विशेष इष्टः, तस्य सर्वस्य बाधाद्भवति विशेषविरुद्धो हेतुरिति. अयं च धर्मविशेषबाधाद्विरोधोऽनुसन्धातव्य इति । । ९९ । ।

 दूषणान्तरं आह महाजनस्येति. अयं अभिप्रायः शक्यते हि प्रतिसाधनं वक्तुं, जाग्रद्बुद्धयः सत्याः इदानीं महाजनस्याबाधात्पराभिमतयोगिबाधबुद्धिवदिति. इदं च यदि बाध्यत्वानुमानेन तुल्यबलं ततः सप्रतिसाधनम्. अथ तु प्रसिद्धावयवत्वेन बलवत्ततोऽनुमानबाध{२,६२}इति प्रागप्युक्तं एव. सर्वथा तावत्परसाधनं प्रतिबध्नातीत्यत्र तात्पर्यम्. योगिज्ञानेन बाधाद्धेतोरसिद्धिर्मा भूदिति इदानीं इत्याह. योगिनां बाधबुद्धेरप्यनागताया महाजनेनाबाधाद्व्याप्तिसिद्धिरिति । । १०० । ।

 मूलसाधने च ये धर्मादिविकल्पैर्दोषा उक्ताः, तेऽप्यत्रानुमानेऽनुसन्धातव्या इत्याह पूर्वेति. एवं पुनस्तत्पातनिकां कृत्वा तत्रैव दूषणान्तरं आह तस्य चेति. तस्य च पूर्वसाधनस्याधुना दोषान्तरं अभिदध्महे. धर्मधर्मिणौ विकल्प्य दूषितौ. हेतुरपि तस्योभयसिद्धो नास्ति, साध्याभेदात्. न हि प्रत्यय एष साध्ये स एव हेतुर्वाच्यो भवति, प्रतिज्ञार्थैकदेशत्वात्. अतो हेतुशून्यं साधनं इति. ननु सामान्यस्य हेतुतया पक्षैकदेशत्वं प्रतिक्षिप्तं अत आह सामान्यं इति. उक्तं इदं अस्माभिरुभयसिद्धो हेतुर्नास्तीति. भिन्नाभिन्नं हि प्रत्ययत्वं तवासिद्धम्, अत्यन्ताभिन्नं च न नः किञ्चिदस्तीति सिद्धं  
नोभयसिद्धो हेतुरस्तीति । । १०२ । ।

 सारूप्यान्यनिवृत्तिरूपं तु सामान्यं उपरिष्टान्निषेत्स्यत इत्याह सारूप्येति । । १०३ । ।

 उपसंहरति तस्मादिति. यदि तु मा भूत सामान्यं, विशेष एव{२,६३}हेतुरुच्यते, तदयुक्तम्. अपक्षधर्मत्वादन्वयाभावाच्चेत्याह
विशेषयोरिति. द्वावत्र विशेषौ परिप्लवेते पक्षस्तत्तुल्यापरनामा सपक्षश्च. पूर्वत्र हेतोरन्वयाभावः. परत्रापक्षधर्मत्वम्. पूर्वं तु विशेषस्यैव हेतुत्वे साध्याभेदादवाच्यत्वं उक्तम्. इदानीं विकल्प्य दूषणान्तराभिधानं इति. ननु माभूत्सामान्यविशेषात्मको हेतुः, बुद्धिरेव त्वर्थशून्या हेतुर्भविष्यति. उत्पद्यते हि नः प्रत्ययत्वादित्युक्तेऽनर्थिका काचिद्बुद्धिः. सर्व एवायं हेत्वादिव्यवहारो बुद्धिमात्रप्रभावित एवेति सौगता  
मन्यन्ते. अत आह न चेति । । १०५ । ।

 अत एव दोषद्वयान्नार्थशून्या बुद्धिर्हेतुर्भवति. न हि सा बुद्ध्यन्तरं धर्मः. न हि क्षणिका साध्यान्वयभाजनं इत्यप्रसिद्धाश्रयश्चायं हेतुर्विशेष्यग्राहिप्रत्ययनिरालम्बनत्वेन तदप्रसिद्धेरित्याह आश्रयेति. अप्रसिद्धविशेष्यं पक्षं आचक्षाणैरेवास्माभिर्हेतोराश्रयासिद्धताप्युक्तप्रायैवेत्यर्थः. तथा निरालम्बनता चेह सर्वथा यदि साध्यते विशेषणाप्रसिद्ध्यर्थं यो विकल्पः कृतः, तेनैव हेतोर्विरुद्धत्वं दृष्टान्ते च साध्यहीनता द्वे एते बोधिते. सर्वथा निरालम्बनत्वे हि साध्ये तथाविधस्य कस्यचिदसिद्धेर्व्याप्तिबलेन यथाकथञ्चिन्निरालम्बनत्वं सिसाधयिषतः  
सर्वथा निरालम्बनत्वविरुद्धं प्रत्ययत्वहेतुः साधयतीति विरुद्धत्वं, स्वप्नादिज्ञानानां अपि सर्वथा निरालम्बनत्वाभावात्साध्यहीनो दृष्टान्तः. तदेतदाह तथेति. साध्यहीनतां प्रपञ्चयति स्वप्नेति । । १०७ । ।

{२,६४} किं इति नेष्यते, अत आह सर्वत्रेति. अस्ति हि सर्वज्ञानेष्वेव देशान्तरादिस्थं आलम्बनम्. यदेव हि क्वचिद्देशे काले वा दृष्टं तदेव देशान्तरादौ प्रतीयत इत्येतदेवानालम्बनत्वम्. न तु सर्वथा ग्राह्याभाव इति. ननु यदेव क्वचिद्देशे काले वाननुभूतपूर्वं, तदपि स्वप्नज्ञाने प्रकाशते. अतः कथं तस्य देशान्तरादिस्थबाह्यालम्बनत्वं अत आह जन्मनीति. अयं अभिप्रायः पूर्वानुभूतगोचरा हि मनोमात्रसहाया स्वप्नस्मृतिः. दोषवशाच्च प्रत्युत्पन्नबोधः. न चेह प्रतिनियमः यदेकत्र जन्मन्यनुभूतं एव स्वप्नेऽवसीयत इति, जन्मान्तरानुभूतं अपि कुतश्चिददृष्टाद्मनसि विपरिवर्तमानं अलं एव भवितुं गोचरः स्वप्नादिधियाम्.  
अतोऽस्ति तावद्विभ्रमाणां अपि कथञ्चिदवस्थितं बाह्यालम्बनम्. एकत्रापि जन्मनि कालान्तर इत्यर्थः । । १०८ । ।

 एवं अन्तःकरणजन्मनः स्वप्नविभ्रमस्यालम्बनं उक्तम्. बाह्येन्द्रियजन्मनां विभ्रमाणां इदानीं बाह्यं आलम्बनं दर्शयति अलातेति धियोऽन्तेन. अलातचक्रज्ञाने शीघ्रभ्रमणदूषितं अलातं एवालम्बनम्. गन्धर्वनगरविभ्रमे तु सन्निवेशविशेषावस्थितान्यभ्राण्येव दूरत्वात्पूर्वावगतगृहाकारेणालम्ब्यन्ते. तदिह पूर्वदृष्टगृहाण्यभ्राणि च तत्सन्निवेशविशेषभ्राञ्ज्यालम्बनम्. तदिह द्विप्रकारो विषयदोषो विभ्रमे कारणम्. मृगतोयज्ञाने पूर्वानुभूततोयमूषरं च सूर्यरश्मितप्तं एवालम्बनम्. उभयं हि विगाह्य भ्रान्तिरात्मानं लभते, तदन्यतरापाये ह्यभावात्. इह चान्तःकरणविषयदोषाभ्यां  
विभ्रमः. पिपासादूषितान्तःकरणस्य हि सूर्यरश्मितप्तमूषरं तोयसदृशं तद्वदाभाति. शशविषाणबुद्धेस्तु मानसादेव कुतश्चिद्भ्रमनिमित्ताज्{२,६५}जायमानाया. गवादिद्रव्यान्तरगतं विषाणं आत्मा च शशस्य कारणम्. उभयभावभावित्वादेकतरापायेऽपि चापायादिति. ननु शशविषाणं नास्तीति बुद्धेर्न किञ्चिदालम्बनं न तावत्शशो विषाणं वा तत्संयोगो वास्यालम्बनम्. प्रतिषेधरूपत्वान्नाभावः. स्वतन्त्रानिर्भासात्. तथा हि न वयं शशविषाणं नास्तीत्युक्ते स्वतन्त्रं अभावं अवगच्छामः. अतोऽवश्यमात्मालम्बनं एवेदं नास्तीति ज्ञानं वक्तव्यम्,  
अत आह मौण्ड्यं इति. अस्य शृङ्गस्य निषेधे शशशिरोमौण्ड्यं कारणम्. एतदुक्तं भवति यद्यपि स्वतन्त्रोऽभावो न प्रतीयते, भावाश्रयस्तु प्रतीयत एव. अतः शशमूर्धवर्तिनोऽवयवा उपर्युपरि हीयमाना दीर्घदृढसन्निवेशरूपे(?णा ।ण)परिणता मौण्ड्यापरनामानः शृङ्गाभावात्मना ज्ञायन्ते. यद्धि यथा निर्भासते तत्तथेइवालम्बनम्. अभावोऽपि पराधीन एवानुभूयमानस्तथैवालम्बनं भविष्यति. ज्ञानं तु सद्रूपं नास्या नास्तीतिबुद्धेरालम्बनं भवितुं अर्हति. आह च 

 भावरूपं च विज्ञानं नास्तीति कथं उच्यते ।

इति. यत्तर्ह्यनाश्रितविषयं शून्यशब्दाज्ज्ञानं उत्पद्यते तदनालम्बनं भवेत्, सर्वाभावस्य प्रत्येतुं अशक्यत्वाद्, विशेषाप्रकाशाच्च. अत आह
वस्त्विति. अयं अभिप्रायः न स्वतन्त्रं शून्यज्ञानं उत्पद्यते किञ्चिद्धि केनचित्शून्यं अवसीयते. गृहं चैत्रेण जगद्वन्ध्यासुतेन. अतः केवलगृहाद्यालम्बनं एव शून्यज्ञानं नानालम्बनं स्वांशालम्बनं वेति । । ११२ । ।

 एवं अङ्गुल्यादिवाक्यजनितशाब्दविभ्रमाणां अपि सन्निधिदोषदूषिता एव पदार्थाः कारणं इत्याह कारणत्वं इति. यस्तर्ह्यत्यन्ताननुभूतपूर्वः{२,६६}प्रधानादिरर्थो बुद्ध्या साङ्ख्यादिभिः कल्प्यते, तत्र न किञ्चिज्ज्ञानस्यालम्बनं उपलभ्यते. विषाणादिर्हि क्वचिददृष्टः क्वचित्तूपलभ्यत इति युक्तम्. स्वरूपासतस्तु कथं कुत्र वा कल्पनं अत आह अत्यन्तेति. पृथिव्यादि सूक्ष्मं एव हि तैः प्रधानं इति कल्प्यते. स्थूलस्य हि जगतो नाकस्मान्निष्पत्तिरुपपद्यत इति प्रधानं कल्प्यते. न च तदन्यत्परमाणुभ्यो घटत इति कथञ्चित्सूक्ष्मरूपावस्थिताः पृथिव्यादय एव प्रधानबुद्ध्या गृह्यन्ते. सोऽयं सूक्ष्मरूपतया  
तेषां अग्रहणात्तद्व्यतिरिक्तः प्रधानभ्रमः. परमार्थतस्तु तत्स्थाने प्रधानपरिकल्पनादेव तदालम्बनं प्रकल्प्यत इति. अतः प्रकृतं विपरिणतं प्रकल्पनं तस्येति परामृश्यत इति । । ११३ । ।

 नन्वत्र प्रकरणेऽवर्तमान एवार्थो बुद्ध्या विषयीक्रियत इत्युक्तम्. तदयुक्तं, कथं हि वर्तमानाया बुद्धेरवर्तमानं आलम्बनं भविष्यति. न ह्यवर्तमानघटविषयं वर्तमानघटज्ञानं उपलब्धं अत आह एष इति. यदेव तद्वर्तमानार्थत्वं इन्द्रियसन्निकृष्टार्थविषयत्वं च. अयं प्रत्यक्षप्रमाणधर्मो न ज्ञानान्तराणाम्. न तु विभ्रमाः प्रत्यक्षं, तदाभासत्वादिति । । ११४ । ।

 ननु किं इदं प्रत्यक्षधर्म इति. न ह्यत्र वैदिको विधिरस्त्येवन्धर्मणा प्रत्यक्षेण भवितव्यं इति. यथा त्ववर्तमानं न ज्ञानं जनयितुं क्षमं इति प्रत्यक्षं वर्तमानविषयम्, एवं आभासं अपि तथा भवितुं अर्हति. कथं हि तत्रावर्तमानेन ज्ञानं उत्पादयितुं शक्यं असतः करणत्वायोगात्. तदेतदाशङ्कते तावत् कथं इति. परिहरति कुत इति. अवर्तमानं ह्यर्थक्रियान्तरेष्वसमर्थं दृष्टं, ज्ञानं तु जनयत्येव. भूतभविष्यन्त्योरपि वृष्ट्योरनुमानोदये कारण\[७१३\]भावात्. प्रत्यक्षं त्विन्द्रियसन्निकर्षानुविधायि.  
न चात्रावर्तमानेनेन्द्रियं सन्निकृष्यत इति भवति वर्तमानविषयम्. दोषसहायेभ्यस्त्विन्द्रियेभ्यः प्राचीनानुभवजनितसंस्कारवशेनावर्तमानं एव वर्तमानं इव भासत इति न नोपपन्नम्. ननूक्तं असतः कारणत्वानुपपत्तिरिति. शक्तिमद्धि{२,६७}कारणम्. नचासतः शक्तिसमवायः सम्भवति. न. सत्त्वात्. यदि तदेकान्तं असद्भवेद्, न ज्ञानं जनयेत्. अस्ति तद्देशान्तरादिषु रजतादीति न तस्य शक्तिसमवायोऽनुपपन्नः. सन्निधानं तु तस्य नास्तीति क्वचिदेवावर्तमानं आख्यायते. यत्तर्हि नास्त्येव स्वरूपतः यथा वृष्ट्यादि, तत्कथं ज्ञानस्य कारकं अतीतं अनागतं वा. तत्रापि सामान्यानुमानात्. तेनात्मना सत एव कारकत्वम्. अथ वा यदा  
तावत्तदासीत्यदा तावच्छक्तिमता कारकीभूतेनात्मनि ज्ञानं जनितं, तेनापि संस्कारः, तदेवं परम्परया विषयशक्तिरात्मनि सङ्क्रान्ता. स चात्मा नित्य इति सदाश्रया शक्तिः कार्याण्यारभते. तयैव चात्मसमवायिन्या शक्त्या स्मृत्यादिज्ञानेषु जायमानेष्वतीतानागतार्थाः कारणं इत्युच्यते याग इव विनष्टोऽपि शक्तिद्वारेण. भवतु तावदतीतस्मरणे, अनागता(व)बोधे तु कथम्. तत्राप्यगृहीतपूर्वस्य सम्बन्धाग्रहणेनानुमातुं अशक्यत्वादवश्यं पूर्वानुभवोऽभ्युपगन्तव्यः. अतस्तत्रापि परम्परया कार्यशक्तिसङ्क्रान्तेरुपपन्नं कारकत्वम्. नन्वन्य एव पूर्वानुभूतो विशेषोऽन्यश्चायं यः सम्प्रति भविष्यत्तया ज्ञायते.  
अतः कथं अन्याहितशक्त्यान्यस्य कारकत्वम्. न. सामान्यात्मनैकत्वात्. तस्यैव च रूपस्यानुमेयत्वादिति । । ११५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१३\] णा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वेवं अपि न तावद्यथाप्रतिभासं भवद्भिरर्थोऽभ्युपगतः. सन्निहितो हि प्रतिभासविषयः. न चासौ तथेष्यते. प्रतिभासविसंवादिवस्त्वभ्युपगमे न किञ्चित्प्रमाणं पश्यामः. तथा सति हि स्वांशालम्बनत्वं कल्पितं बाह्यालम्बनत्वं वा न कश्चिद्विशेषः, अत आह बाह्येति. अयं अभिप्रायः
ज्ञानस्य\[७१४\]बाह्यविषयसदसद्भावगोचरोऽयं आवयोर्विवादः. न च बाह्यसद्भावे प्रतिभासविसंवादः. भ्रान्तिज्ञानेष्वपि बहिरेव विषया भासन्ते. इदं तोयं इति मृगजलज्ञानं नाहं तोयं इति. अस्ति च तद्देशान्तरे.{२,६८} न हि बाधकेनापि  
बहिर्विदितस्तोयसद्भावो बाध्यते. न हि तत्तोयं नास्तीति भवति मतिः. किन्तु इदं न तोयं इति. किं उक्तं भवति. इह तोयं नास्तीति. तदिह क्वचिदेव तोयसंयोगो वार्यते न तोयम्. अतः सन्निधिबाधे कः प्रतिभासविरोधः. नन्वेवं अपि सन्निधिज्ञानं एवासत्सन्निध्यालम्बनत्वेन निरालम्बनं भवेत्. न. सन्निधिरित्यूषरसंयोगस्तोयस्यापदिश्यते सोऽपि क्वचित्प्रसिद्ध एवेह प्रतिषिध्यत इति न किञ्चिदनालम्बनम्. अतो यथाप्रतिभासं एव सर्वं इदं उपदर्शितं इति न क्वचित्प्रतिभासविसंवाद इति । । ११६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१४\] स्थ (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 किं इदानीं अनालम्बनं नाम, न किञ्चित्तत्रभवतां, यद्येवं अपह्नुतः सत्यमिथ्यात्वविभागः. अत आह तस्मादिति ज्ञानमन्तेन. बाह्यं एवान्यथासन्तं अन्यथाप्रतिपद्यमानं अनालम्बनं ज्ञानं आचक्ष्महे. नासद्ग्राह्यम्. तदेवं मिथ्योच्यते इति. अभावालम्बनस्य तर्हि ज्ञानस्य किं आलम्बनं, न तावद्भावः, विरोधात्. नाभावः, तस्य भावाद्विविक्तस्यास्वतन्त्रस्यानिर्भासात्. अतो बलादनालम्बनं एवापतितं अत आह अभावेति । । ११७ । ।

 अत्र कारणं आह भावेति. सत्यं न स्वतन्त्रोऽभावोऽवसीयते, भावधर्मो ह्यसौ कथं स्वतन्त्रोऽपनीयेत. अतस्त्वदुक्तादेव स्वतन्त्रानिरूपणात्कारणात्सदात्मनावस्थिते गवादौ वस्त्वन्तराभावात्मना यज्ज्ञानं उत्पद्यते तदभावालम्बनं उच्यत इति, इदं च प्रागप्युक्तं अधुनोपपादितं इति विवेकः. बौद्धानां तु सर्वसंविदां आत्मपर्यवसायित्वादर्थसन्निध्यसन्निधिकृतविशेषाभावाच्च द्वयं अपि निरालम्बनत्वं अभावालम्बनत्वं च दुर्निरूपं, द्वयहेतोरभावात्. सति हि हेतौ सहेतुकं सदेतन्निरूपयितुं शक्यते, न त्वेतदस्तीत्याह भवतां इति. भवन्मत इत्यर्थः । । ११८ । ।

{२,६९} तदेवं तावद्दृष्टान्ते साध्यहीनता विवृता. इदानीं विरुद्धो हेतुरिति दूषणान्तरं आह प्रतिज्ञेति. यथा धर्मधर्मिबोधकप्रत्ययनिरालम्बनत्वान्न धर्मो धर्मी नोभयं इति प्रतिज्ञादिदोषोऽभिहितः, तथा समस्तव्यस्तयोर्धर्मधर्मिणोर्व्याप्तिबलेन स्वरूपस्वविशेषौ विघ्नन्विरुद्धोऽपि प्रत्ययत्वं हेतुरिति । । ११९ । ।

 दृष्टान्तोऽपि न केवलं साध्यहीनः सर्व एव तु दृष्टान्तदोषास्तद्वचनाभावप्रभृति योजयितव्याः. न ह्येकस्मिन्ज्ञानमात्रे वस्तुनि दृष्टान्तवच(सः) साध्यांशो निरालम्बनत्वं, हेत्वंशः प्रत्ययत्वं, तस्य चासाध्यांशेन व्याप्तिः दृष्टान्तधर्मितद्धर्मता च साध्यसाधनयोरिति सर्वं इदं उपपद्यते. अतो यथेष्टं एव दृष्टान्तस्य तेन तेन वचनादिना न्यूनत्वं शक्यं वक्तुं इत्यभिप्रायेणाह दृष्टान्तेति । । १२० । ।

 वैधर्म्यदृष्टान्तन्यूनश्चायं प्रयोग इति केचिदनुयुञ्जत इत्याह केचिदिति. द्वेधा हि दृष्टान्तवचनसमयः. केचिद्व्याप्त्या साधर्म्य उक्तेऽपि वैधर्म्यवचनं कार्यं इति मन्यन्ते. तदिदं एकेषां मतेन परिचोदितं इति केचिदित्युक्तं इति. ननु च विपक्षाद्हेतुं व्यावर्तयितुं वैधर्म्यवचनं, न चेह विपक्षानुवृत्तिः सम्भवति. साधनभाष्यस्य तदन्तरेण हेतोर्विपक्षाद्व्यावृत्त्यसिद्धेः. अ(?न्ये तु ।न्यैस्तु) हेतोः साध्येन व्याप्तिं दर्शयितुं दृष्टान्तवचनम्. तद्यदि सम्यक्साधर्म्यवचनादेव व्याप्तिरवगता, न सहभावमात्रं, न च विपरीतान्वयः,  
तदा किं वैधर्म्यवचनेनेति साधनभाष्यव्याख्यानावसरे वर्णितम्. उक्तं च परैरपि न वा तदभावात्तत्रावृत्तेरिति. अतो{२,७०}वैधर्म्यस्यावचनं इत्यदोषः. अत आह तदभावेति. तदभावादवृत्तिरिति यदेतद्तवाभिधानं तस्यात्र प्रकृतसाधनेऽवसरो नास्तीति । । १२१ । ।

 कथं अनवसरोऽअत आह विधिरूपेति. तदभावादवृत्तेरिति यदुक्तं तस्यायं अर्थः भावे प्रतिज्ञाते विधिरूपेणाभावो विपक्षो भवति. तदभावे च विपक्षेऽभावस्य निस्स्वभावत्वान्न हेतोर्वृत्तिः सम्भवतीति न वैधर्म्यं वचनीयं इति. एतदपि बौद्धा वक्तुं अशक्ता एव. न हि तेषां क्वचिदपि प्रत्यक्षवद्विधिरूपेण हेतुः प्रकाशकः. व्यतिरेकप्रधानवादिनो हि ते. सर्वत्र साध्यान्वितहेतुसंविदो दुर्लभत्वात्. अतो विपक्षव्यावृत्तिमुखेनैव सर्वत्र हेतोर्गमकत्वं आश्रितम्. न चासति वैधर्म्यवचने विपक्षव्यावृत्तिः शक्यते दर्शयितुम्. अतः सर्वत्रैव त्वन्मते वैधर्म्यदृष्टान्त एव वाच्यः. तदेतदुपेत्यापि  
तावदुच्यते. भवतु विधिरूपप्रतिज्ञास्वभावस्य विपक्षत्वात्तदभावादवृत्तिः. आलम्बनाभावात्मकत्वे तु निरालम्बनत्वे वस्तुनि साध्ये प्रतिज्ञाते वस्त्वात्मकं सालम्बनं एव विपक्षः. तत्र च हेतोर्वृत्तिसम्भावनायां व्यतिरेको\[७१५\]वक्तुं उचित एव. अतो वैधर्म्यन्यूनता सूक्तेति । । १२२ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१५\] के (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 विधिरूपप्रतिज्ञायां अपि वैधर्म्यस्य प्रयोजनाभावमात्रम्. अवस्त्वात्मके तु विपक्षे वैधर्म्यस्य प्रयोगः सम्भवत्येव. क्रियते चानुमानकुशलैः. अतोऽवश्यं वाच्यं वैधर्म्यं, यन्नोच्यते तन्नोचितं इत्याह
तत्रेति. तद्वृत्तेन विधिरूपप्रतिज्ञा परामृश्यते. हिशब्दो हेतौ. यस्मादवस्तुविपक्षे प्रयोगः सम्भवति, तस्मात्सर्वत्रैव वैधर्म्यं वाच्यम्. तदिहानवसरं प्रतिज्ञायोत्तरश्लोके पूर्वोत्तरार्धाभ्यां हिशब्दद्वयेन हेतुद्वयं उक्तं इति प्रयोगसम्भवं एव दर्शयति यस्मिन्निति. शब्दोऽनित्यः कृतकत्वादित्युक्ते यदनित्यं न भवति तत्कार्यं अपि न भवति यथा खपुष्पं इति शक्यं एव वैधर्म्यवचनम्.{२,७१}सर्वाभावस्यावस्तुनि शक्यनिदर्शनत्वात्.  
भावो हि तत्र निदर्शयितुं अशक्यः. विनाशाख्यक्रियासामान्यं चानित्यत्वं इति विधिरूपप्रतिज्ञा दर्शयितव्येति । । १२३ । ।

 तदेवं तावदवस्तुविपक्षेऽपि प्रयोगसम्भवो दर्शितः. अत्र तु प्रकृतसाधने वस्तुन आलम्बनाभावस्य साध्यत्वं वस्तुनश्च सालम्बनस्य विपक्षता. वस्तुनि च हेतुवृत्तेः सम्भवाद्विपक्षाद्व्यतिरेकः प्रयोजनवत्त्वाद्वाच्य एवेत्याह अत्र त्विति वाच्योन्तेन. यस्त्वत्रापि व्यतिरेकं दर्शयति तेनावश्यं\[७१६\]यन्निरालम्बनं न भवतीति नञात्मनः प्रतिषेधद्वयात्सालम्बनविधिरेव प्रदर्शितो भवति. न च सर्वस्मिन्नेवासति वस्तुन्यालम्बनविधिः शक्यो वक्तुम्. सेयं उभयतःपाशा रज्जुः. वैधर्म्यवचने वस्तुत्वापातः. अवचने वाच्यावचनं इति. तदेतदाह यश्चेति चिदन्तेन । । १२५
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१६\] श्यं निरा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 यदि तर्हि सर्वथैव वैधर्म्यं वाच्यं सर्वज्ञनिषेधे का वार्ता. तत्रापि ह्यवस्तुनि साध्ये वस्त्वात्मनः सर्वज्ञविपक्षाद्धेतुर्व्यावर्त्यः. तथा च तदभ्युपगमप्रसक्तिरत आह एवं इति. एवं हि तत्र साध्यते बुद्धप्रत्यक्षं असर्वविषयं, प्रत्यक्षत्वादस्मदादिप्रत्यक्षवत्. सर्वविषयं तु न प्रत्यक्षं शब्दवदिति. एवं तावद्व्यापकं वैधर्म्यं मन्वानानां अनुयोगो दर्शितः. न त्वेवं मन्यामहे. वक्ष्यति हि 

 व्याप्त्या साधर्म्य उक्ते च न वैधर्म्यं अपेक्ष्यते ।

इति । । १२६ । ।

{२,७२} अनैकान्तिकाशङ्कानिराकरणं तु तदुक्तेः प्रयोजनं इह विपक्षाभावादेव तन्न सम्भवतीति किं तद्वचनेनेत्याह वैधर्म्येति. एतदिति. प्रकृतसाधनम्. अदूषणम्. अविद्यमानदूषणं इत्यर्थः । । १२७ । ।  
 साधु तर्हि साधनं आपन्नं सम्प्रतिपत्तिरेवोत्तरं अत आह
सर्वथेति. येषां हि साध्यसिद्धावुपायान्तराणि प्रतिज्ञाहेतुदृष्टा(?न्तानि ।न्ताः) सन्ति, ते वादमार्गेष्वधिकृताः. सौगतास्तु न कथात्रये. अतो न नाम वैधर्म्यवचनन्यूनता दूषणम्. अनुपायस्य हि कथं साध्यसिद्धिर्भविष्यति. वयं हि साधर्म्यात्साध्यसिद्धिं मन्वाना वैधर्म्यं नाद्रियामहे. सर्वापलापवादी तु वादे नाधिकृत एव. प्रदर्शनमात्रं हि वादग्रहणम्. तिस्रो हि कथा भवन्ति. वादो जल्पो वितण्डा चेति. शिष्यविषयो हि वाहः. व्युत्थितं तु शिष्यमाणं अर्थं प्रतिपादयितुं जल्पवितण्डे. तयोः  
स्वपक्षस्थापनाहीनं वचनं वितण्डा. तदत्र त्रयेऽपि शून्यवादिनोऽनधिकृता इति
| | १२८ | |

 सर्वपूर्वोक्तदोषपरिहारेणेदानीं बौद्धः प्रत्यवतिष्ठते
नन्विति. सालम्बनवादिनं हि भवन्तं प्रतिबोधयितुं इदं साधनम्. ततस्त्वं प्रसिद्धैरेव हेत्वादिभिः साध्यं बुध्यमानः किं मां प्रति बहुप्रकारं प्रतिज्ञादि विकल्प्य दूषणमात्थ ब्रवीषीति । । १२९ । ।

 मीमांसकः प्रक्षीणनिखिलकुहेतुजालं एवंवादिनं अपहसति
विप्रलिप्सुरिति. न्यायवित्किलासि. किं अस्मान्विप्रलब्धुं एवंविधं भाषसे. किं खलु कथास्वप्युभयसिद्धस्य साधनत्वं इति नाश्रौषीरिति । । १३० । ।

{२,७३} ननु परासिद्धस्तावद्हेतुः प्रयुज्यमानो दृष्टः. शब्दोऽनित्यः कार्यत्वादिति. न हि मीमांसकस्य शब्दकार्यत्वं सिद्धम्. अथासिद्धं अपि व्यापारानन्तरदर्शनादिभिः साध्यत इत्युच्यते, स्वासिद्धेऽपि तथाकरणे को दोषः, अत आह योऽपीतिद्वयेन. परासिद्धे हि स्वयंसिद्धे प्रसाधनं प्रतीकारो भवति. स्वतोसिद्धे तु प्रतिक्रियैव नास्ति. तस्मिन्साध्यमाने पूर्वाभ्युपगमविरोधो भवति. असाधितेन त्वसता न साध्यं साध्यत इति । । १३२
| |

 अत्र चोदयति परेति. परप्रतिपादनार्थं हि साधनवचनम्. न चासौ\[७१७\]परोऽसिद्धेन प्रतिपादयितुं शक्यते. अतः परासिद्धो न साधनं इति युक्तम्. स्वासिद्धस्य तु किंकृतं असाधनत्वं इति न विद्म इति । । १३३ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१७\] चासिद्धौ प (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 ननूभयसिद्धो हेतुरिति भवद्वृद्धैरपि भाषितं तत्परित्यक्तम्, अत आह द्वयोरिति. नायं अदृष्टाय वृद्धोपदेशो दृष्टानुसारेण परासिद्धप्रतिषेधपरत्वं एवास्य निश्चीयते इत्याह प्रत्येष्य(न्ती)ति. स्वसिद्धैर्हेत्वादिभिः परः साध्यं वक्ता तु स्वयं असिद्धं कथं शक्नोत्यत आह वदेद् इति । । १३५ । ।

{२,७४} प्रत्यक्षपरिदृष्टं हि साधनवाक्यं वक्तृप्रयुक्तं तद्दर्शनेन भवति काचित्प्रयुक्तिशक्तिकल्पना. किं तद्विशेषावधारणेन. तव तु साप्य्\[७१८\]अप्रतिज्ञानार्थिनः साधनशक्तिपरीक्षैव युक्ता किं अनेन कथं वक्त्रा साधनं प्रयुक्तं इति. एतदेव प्रपञ्चयति गृहीतं इति । । १३६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१८\] प्रज्ञा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 पुरुषाधीने हि निर्णये तत्प्रत्ययानुसारित्वान्निर्णस्यय तज्ज्ञानकारणानुसरणं उचितं, नात्रानुमान इत्याह यत्रेति । । १३७ । ।

 अत्रापि तु पुरुषाधीने निर्णये प्रतिज्ञामात्रादेव तदनुसारी निर्णयो भवेत्, न साधनापेक्षा स्यादित्याह यदि चैवं इति । । १३८ । ।

 न त्वेतदस्तीति व्यतिरेकेण दर्शयति यतस्त्विति. अस्यैव साधनस्यैवेत्यर्थः. किं इदानीं वाक्यं अनपेक्षितार्थं एव, नेत्याह
त(त्स्मृतीति). साधनस्मरणार्थं एव वाक्यम्, अतस्तच्छक्तिरेव चिन्तनीया. किं पुरुषनिरूपणेन. न ह्ययं अप्राप्तप्रत्ययानुसारी निश्चय इति । । १३९ । ।

 अतो यथा स्वार्थानुमाने न वक्तारं अपेक्षते, एवं इहापि भवान्नापेक्षेतैवेत्याह तस्मादिति. यतः स्मारकं वाक्यं इत्यर्थः । । १४०
| |

{२,७५} यदि तु सर्वप्रमाणेष्वेव पुरुषापेक्षेष्यते सा तर्हि प्रत्यक्षेणार्थं उपल(?भ्य ।भ)मानस्य प्राप्नोति. न च मत्प्रसिद्धा युक्तिः साध्यं वा यत्प्रत्यक्षेण परिच्छिद्यते. तत्रास्ति यथात्र साध्यस्य निरालम्बनत्वस्य प्रत्ययत्वस्य हेतोः सिद्धिं इच्छसीत्याह यच्चेति । । १४१ । ।

 तस्मात्स्वयंसिद्धेनापि परासिद्धेन साध्यार्थप्रतिपत्तिर्न साहसास्पदं इत्याह तस्मादिति । । १४२ । ।

 परिहरति सत्यं इति द्वयेन. अयं अभिप्रायः स्यादेतदेवं यदि मत्प्रतिपत्तिमात्रफलं एव साधनवचनं भवेत्. तथा हि किं साधनवचनेनापि अवधायकत्वं बुध्यध्वं इत्येतावदुपदिश्येत, सिद्धश्चायं भवतां ज्ञानमात्रं जगदिति, तदा कुतः पुनरिदं अवगतं इति पर्यनुयुक्ते त्वं एव जानासीति नैवंविधं उत्तरं उपपद्यत इति । । १४४ । ।

 कथं नोपपद्यते अत आह स्वयं इति. ज्ञानकारणं अनुयुक्ते तदेव वक्तव्यं न मत्प्रसिद्धिः. एवं हि मत्प्रसिद्धिवचनं उपपद्यते यद्यगृहीतेन मत्प्रसिद्धेन वा हेतुना साध्यं एतद्भवान्स्वयं प्रतिपन्नः. प्रतिपन्न इति कर्तरि रूपम्. न त्वेतदुभयं अप्यस्तीति । । १४५ । ।

{२,७६} किञ् च भवदीयपरार्थानुमानलक्षणानुसारेणापि स्वप्रतिपत्तिप्रकाशनफलं एव साधनवचनं येनैवं उक्तम्. परानुमानं तु स्वदृष्टार्थप्रकाशनं इति, अतोऽवश्यं स्वज्ञानकारणं अवस्थापनीयं इत्यभिप्रायेणाह न चेति. स्वनिश्चयहेतोः प्रतिपादनादन्यत्र साधनवचनं न प्राश्निकान्सभ्यान्प्रति व्याप्तियते. ते हि प्रतिपाद्याः. व्युत्थितस्तु यदि वैयात्यादुपपादितं अपि न बुध्यते, किं अत्र विधेयम्. प्राश्निकप्रश्ननिश्चयात्तु तत्त्वं इत्यनादृत्य प्रतिवादिनं प्राश्निकपदं प्रयुक्तवानिति । । १४६ । ।

 अपि च परबुद्धेरप्रत्यक्षत्वान्मत्प्रसिद्धत्वं अपि भवतां दुरधिगमं एवेत्याह मत्प्रसिद्धत्वं इति. किञ् च विदितपूर्वं अर्थं विवक्षित्वा साधनवाक्यं प्रयुज्यते. तव त्वजानतः किंकृता विवक्षा. न चातत्पूर्वा वाक्यनिष्पत्तिः सम्भवतीति आह कथं इति. जिज्ञासमानेऽपीति. न तावदहं जिज्ञासमानः व्युत्थितत्वात्. अतस्त्वन्निग्रह एव मम सर्वथा विधेयः. यद्यपि जिज्ञासुरहं, तथापि भवतो विवक्षाकारणं नोपलभ्यते पूर्वविज्ञानाभावादिति. यत एव स्वासिद्धं वक्तुं अशक्यम्, अत एव वृद्धेरपि भवदीयैरुभयसिद्धहेतुत्वं भाषितं न परसिद्धिपरं इत्याह इतीति  
| | १४८ | |

 यदि तु मत्प्रसिद्धिमात्रेण हेतुत्वं भवेत्, तेन तर्हि यथा त्वं मत्प्रसिद्धेन हेतुना मम साध्यज्ञानं आधातुं इच्छसि. एवं अहं मत्प्रसिद्धैरप्यमीभिर्भवदसिद्धैर्हेत्वादिभिस्तत्तन्न्यूनतोद्भावनेन नानाविधैर्दूषणैस्तवाज्ञानं आधातुं इच्छामि. मत्प्रसिद्धा अपि हेत्वादयः तवासिद्धा इति ते भवति दूषणम्{२,७७}को विशेषः यत्स्वयं असिद्धं साधनं उच्यते न दूषणम्. अतोऽनभिज्ञस्य परार्थानुमानप्रयोगानुपपत्तिरित्यभिप्रायेणाह तेनेति । । १४९ । ।

 या चेयं भवतो मृष्टाशा स्वासिद्धैर्हेत्वादिभिः किल मया साध्यं बोद्धव्यं इति, साप्ययुक्ता. तवैव ह्यतत्साधनात्. साध्यं बुध्यमानस्य ममापि प्रतिघातो भवेत्. साध्यसाधनयोरितरेतरप्रतिघातावगमादित्याह यथेति चतुर्भिः. निगदव्याख्यानाः श्लोका इति । । १५३ । ।

 हेतुप्रतिज्ञाविरोधाख्यं अपि निग्रहस्थानं आपद्यते इत्याह
विस्पष्टश्चेति. अक्षपादेन हेतुप्रतिज्ञाविरोधो\[७१९\]निग्रहस्थानं इत्युक्तम्. उदाहृतं च, शब्दो नित्यः सर्वस्यानित्यत्वादिति. नित्ये हि शब्दे न सर्वानित्यत्वं सर्वानित्यत्वे वा न तदन्तर्गतस्य नित्यत्वं इति हेतुप्रतिज्ञयोरितरेतरविरोधो निग्रहाधिकरणं इति, तदिदं भिक्षुणा दूषितम्. उक्तं च नायं हेतुः वैधर्म्यवचनत्वात्. यदाह 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७१९\] धे (ङा)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 दृष्टान्तोऽभिहितो ह्येष वैधर्म्येणासुशिक्षितैः ।

इति. हेतुर्हि पक्षधर्मो भवति. न च सर्वस्यानित्यता शब्दधर्मः, कथं असौ हेतुः वैधर्म्यदृष्टान्तस्त्वसौ नित्यत्वस्य. न हि ततोऽन्यः साध्यविपक्षभाग{२,७८} भवति. इह च नित्यता साध्या, तद्विपक्षोऽनित्यता. तद्युक्तं सर्वं वैधर्म्यदृष्टान्त एवेति. तदत्रेदं आकूतं यन्नित्यं न भवति तत्सर्वं, नायं सर्वमतोऽसर्वत्वान्नित्यः शब्द इति. असर्वत्वं हेतुः, अतः सर्वस्यानित्यत्वं अहेतुरिति न हेतुसाध्ययोर्विरोध इति. पुनश्चोक्तं
वैधर्म्यवचनं अपि नेदं समञ्जसमभावनियमस्य विपरीतत्वात्हेत्वभावे ह्यत्र सर्वत्वे साध्याभावस्यानित्यत्वस्य प्रदर्शनं कृतम्. साध्याभावे  
तु वैधर्म्यदृष्टान्ते हेत्वभावो दर्शयितव्यः. व्याप्तिविपर्ययस्यानुमाने वक्ष्यमाणत्वात्. तदिहानित्यत्वस्य सर्वत्वादिति वक्तव्ये सर्वस्यानित्यत्वादिति वचनं सुशिक्षितत्वाद्वैधर्म्यवचनस्येति. तदेतदयुक्तं, हेतावस्मिन्विवक्षितेऽक्षपादेन हेतुसाध्ययोर्विरोधोऽभिहितः. यत्त्वपक्षधर्मत्वान्न हेतुरिति, तद्दूषणान्तरं भविष्यति. असर्वत्वं वा कथं हेतुः, तदपीह सर्वान्तर्गतेरसिद्धं एव. अतः कृत्वाचिन्तामात्रेणेदं नैयायिकैरुक्तं हेतावस्मिन्विवक्षिते हेतुप्रतिज्ञयोर्विरोध इति. मा भूद्वा तदुदाहरणम्. इह तु विस्पष्टो विरोधः, यं एतं अदृष्ट्वा  
परैर्बौद्धैरुक्तं न प्रतिज्ञाहेतुर्विरोधो दूषणं इति. किलशब्दोऽरुचौ. अत्रोदाहरणं विस्पष्टत्वाद्विरोधस्येति । । १५४ । ।

 अत्र चोदयति नन्विति. संसारावस्थायां अनुमानानुमेयव्यवहारः. अत्र च हेत्वादयो लोकप्रसिद्धा एव. लोक इति लौकिकसंवृतिसत्यं अपदिशति. अतः संवृतिसत्यसिद्धेन हेत्वादिना साध्यसिद्धिरासीदेव प्राक्, परमार्थावस्थायां तु सर्वाभावं आचक्ष्मह इत्यवस्थाभेदाददोष इति । ।

 परिहरति योऽधुनेति. यदि हि तद्बाधकबलेन नास्तीत्युच्यते, प्रागपि नासीदेव. बाधकेन तत्प्रागपि प्रतिक्षिप्तं रजतं इव शुक्ताववगतिक्षणादारभ्य. अतः प्रागप्यसतः कथं साधनत्वं इति । । १५६ । ।

{२,७९} प्राक्साधनत्वाभ्युपगमे वा परमार्थास्तित्वं आपद्यत इत्याह
साधनेति. कारणं आह सिद्धिरिति । । १५९ । ।

 किं इति न युज्येत, अत आह न दृष्टेति. नात्यन्तं असतः साधनत्वं दृष्टं शशविषाणवदित्यनुमानं अन्तर्णीतं, क्वचिद्दृष्टस्यापि रूपस्यान्यत्रोपचरितस्य परमार्थोपायता नास्ति. किं उतात्यन्तासतो हेत्वादेरित्याह बाष्पादिनेति । । १५८ । ।

 उपसंहरति तस्मादिति । । १५९ । ।

 ननु वर्णात्मना असत्यानां अपि रेखादीनां परमार्थवर्णोपायता दृष्टा, अतो नैकान्तिकोऽसत्यत्वं हेतुरत आह येऽपीति. विपक्षवृत्तिर्हि हेतुरनैकान्तिको भवति. न च परमार्थोपायेषु रेखादिष्वसत्यत्वं अस्ति, स्वरूपसत्यत्वात्. तेन च रूपेण वर्णबोधोपायत्वात्. तद्दर्शिनो हि स्मृतसङ्केतस्य वर्णा बुद्धौ भवन्तीति । । १६० । ।  
 ननु भवन्तु स्वरूपसन्तः. वर्णात्मना तावदसत्या एव, अत आह
वर्णेति. सर्वे हि भावाः स्वरूपेण सन्तः पररूपेणासन्तः. केनचिद्विशेषेण रेखोदाहरणं इति । । १६१ । ।

{२,८०} न चैष प्रकारोऽत्यन्तासतां हेत्वादीनां सम्भवतीत्याह स्वरूप इति. असत्यं अपि केनचिद्रूपेण सदेव रूपान्तरेण भवति. न हि निस्स्वभावं इति नाप्यसत्यतेत्युक्तं इति । । १६२ । ।

 एतदेव स्फुटयति हेत्वादीनां इति. अत्र च बाष्पादीनां इवाग्न्यादावुपायत्वं हेत्वादीनां, न परमार्थेन तु लेख्यवदित्याह तेनेति. हेतुत्वाभावप्रतिपादनपरं इदं इति । । १६३ । ।

 अत्र चोदयति उपायानां इति. किं इदं निस्स्वभावत्वं उपायानां आपद्यते. संवृत्यात्मका हि ते. तेन च रूपेण सन्त एवेति । । १६४ । ।

 परिहरति संवृत्येति. सांवृतं हि रूपं वाङ्मात्रनिर्मितं, न परमार्थोपायो भवतीति । । १६५ । ।

 अपि च, परमार्थाल्लोकस्य संवृतिसत्यस्य भेदे न हेतुरस्ति, तद्भेदग्राहिणोऽपि ज्ञानस्य मिथ्यात्वादित्याह परमार्थेति. अपि च यदि परमार्थोऽपि लौकिकोपायगम्यः, न तर्हि परमार्थः, लौकिकोपायगम्यत्वाद्बाष्पादिवाग्निरवगम्यमान इत्याह लौकिकेति. पूर्वं च सत्यभेदो निराकृतः. इदानीं सांवृतस्य परमार्थोपायतेति विवेकः. नन्वसत एव श्रुत्यादिप्रपञ्चात्प्रपञ्चविलयात्मनो ब्रह्मणो निरूपणं वेदान्तविद्भिरिष्यते. यथाहुः 

{२,८१} भेदप्रपञ्चविलयद्वारेण च निरूपणं ।

इति.

 विद्यां चाविद्यां च यस्तद्वेदोभयं सह ।

 अविद्यया मृत्युं तीर्त्वा विद्ययामृतं अश्नुते । ।

इति. किं उक्तम्. विद्यारूपं च ब्रह्म, अविद्यारूपं च श्रुत्यादि. तदुभयं अपि यः सह वेद सोऽविद्योपलक्षितं मृत्युं तीर्त्वा विद्यारूपेणोपलक्षितं ब्रह्मानन्दं प्रतिपद्यत इति. तदेवं अविद्यात एव विद्याप्राप्तिरिष्यते इति. किं अपराद्धं एवं ब्रुवाणैरस्माभिः. नैष नः सिद्धान्तः यदसन्नेव श्रुत्यादिप्रपञ्चो ब्रह्मणि प्रमाणं इति. तेषां अपि प्रत्यक्षादिप्रमाणसिद्धानां अशक्यापह्नवत्वात्. यथा हि सोऽयं इति प्रत्यक्षसिद्धः प्रत्यगात्मा, एवं तेष्विति तद्वदेव सम्यञ्चो भवितुं अर्हन्ति. तस्य च पूर्वोत्तरकर्मनिरोधानुत्पादाभ्यां विगलितभोगभोगायतनस्य कैवल्यं  
मोक्षं आचक्ष्महे, न प्रपञ्चविलयम्. एकं एवाद्वितीयं इत्यादिवेदान्तास्त्वर्थवादान्तरवद्विषयवैराग्यप्रतिपादनपरतया कथञ्चिद्गमयितव्याः. स एष नेति नेतीतिकरणेन स्पष्टं एव बहिर्विषयसद्भावं उपदर्शयति. एष इत्यपरोक्षनिर्दिष्टस्य ब्रह्मणो विषयविवेकमात्रं कथयति न तदभावम्. श्रुत्यादिषु चाविद्यावादो ब्रह्मणः प्रशंसार्थः. अपशवोऽन्ये गोश्वेभ्यः इतिवत्पश्वन्तरेष्वपशुवादः. अतो न क्वचिदपरमार्थस्य परमार्थोपायता. अस्तु वा नित्यनिर्दोषवेदान्तसिद्धं अप्रपञ्चं ब्रह्म. न तु क्षणिकसंवेदनप्रवाहात्मकं  
द्वैतं कुतश्चित्प्रमाणादवगच्छाम इत्यलम्बनेनापि । । १६६ । ।

 प्रत्यवस्थानान्तरं इदानीं बौद्धस्योपन्यस्यति नन्विति. एवं हि मन्यन्ते यद्यपि बाह्यो हेत्वादिरर्थो नास्ति, तथापि बुद्ध्यारूढेनैव हेत्वादिनानुमानानुमेयव्यवहारः सेत्स्यति. अनादिवासनोपप्लाविता हि हेत्वादिविकल्पविभागा भवन्ति हेतुरयं दृष्टान्तोऽयं इत्यादयः. विकल्प इति सविकल्पिकां बुद्धिं आचक्ष्महे. अतो वासनाभेदाद्बुद्धिभेदः, तद्भेदाद्धेत्वादिभेद इत्युक्तं भवति. अवश्याभ्युपगम(?नियम ।नीय)श्चायं भवद्भिरपि. बुद्धिनिबन्धनो धर्म्यादिभेदः. न ह्यनित्यः शब्दः कृतकत्वादिति{२,८२}परस्परं धर्मिणो वा भिन्नयोर्हेतुसाध्ययोरवगतिरस्ति. अतो ज्ञानभेदनिबन्धन एवात्र भिन्नत्वव्यवहारः. सर्वत्रैव  
च ज्ञानं एव भेदनिबन्धनम्. सुदूरं अपि गत्वा युक्तिभिरनुसंहितो भेदो ज्ञान एव पर्यवस्यति. अतोऽस्तु तन्निबन्धन एव सर्वत्र भेदः. देशादिभेदादपि हि भेदं ब्रुवाणस्तद्भेदं पर्यनुयुक्तो ज्ञानभेदं एवालम्बते. तावतापि व्यवहारसिद्धौ किं प्रकारान्तरेण भेदोऽनुस्रियत इति. अत्राप्यग्निधूमादौ कृतकानित्यत्वविलक्षणः स्फुटो भेदावग्रहो भवति. तत्रापि न जातिभेदो निबन्धनं इति वाच्यम्. सोऽपि चाग्निधूमशब्दनिर्मित एव. न हि संवृतिकल्पनादन्येन प्रकारेण जातिभेदं उपलभामहे. अतः शब्दभेदेऽर्थविकल्पविलासिता एवाग्नित्वादय इति. इदं च बाह्यनिराकरणपरतयानास्थयोक्तम्. न शब्दभेदोऽपि विज्ञानभेदाद्विना सम्भवति. सोऽपि ज्ञानमात्रप्रभावित एवाभ्युपेत्य बाह्यहेत्वादिविकल्पविभागार्थं उक्त  
इति । । १६७ । ।

 अयं एवास्मदीयतन्त्रकाराणां सिद्धान्त इत्याह
न्यायविद्भिरिति. न्यायविद्भिर्हि दिङ्नागाचार्यैरिदं उक्तं सर्व एवायं अनुमानानुमेयव्यवहारो बुद्ध्यारूढेन धर्मधर्मिन्यायेन बहिः सदसत्त्वं अपेक्षत इति । । १६८ । ।

 एतदपि दूषयति अस्तीति. नासतः शशविषाणादेः शब्दनिबन्धनः तज्जनितबुद्धिनिबन्धनो वा भेदो दृष्ट इति दुरुक्तं इदं अपरेषां बुद्ध्यारूढेनानुमानानुमेयव्यवहार इति । । १६९ । ।

 अपि च अस्तु बुद्धिशब्दभेदनिबन्धनो हेत्वादिभेदः, तयोरेव तु कथं अकस्मादुद्भवः. न ह्यकारणिका कार्योत्पत्तिः सम्भवति. न च शून्ये जगति{२,८३}तयोः कारणं उत्प्रेक्षितुं अपि शक्यत इत्याह निर्वस्तुक इति. यश्चायं शब्दभेदो हेत्वादिभेदहेतुतयोपवर्णितः, सोऽपि तदभावादनुपपन्न इत्याह शब्देति । । १७० । ।

 किञ् च यद्यविद्यमान एव बुद्धिमात्रकल्पितः साध्यादिभेदोऽनुमानव्यवहाराय कल्प्यते, ततो दूषणव्यवहारोऽपि तद्वदेव स्यात्. उत्पद्यते खल्वस्मिन्साधने हेत्वादिन्यूनतोक्तिमात्रादेव दूषणबुद्धिरित्याह यदि वेति द्वयेन । । १७२ । ।

 शक्यते च वदितुं एवं अपि सर्व एवायं दूष्यदूषणव्यवहारो बुद्ध्यारूढेन दूष्यदूषणन्यायेन, न बहिः सदसत्त्वं अपेक्षत इत्याह
यश्चेति । । १७३ । ।

 नन्वेवं अप्यावयोरविशेष एव, यथा हि नो दूषणज्ञानं उत्पन्नं एवं भवतोऽपि साधनज्ञानम्. अतः कथं विजयसे अत आह बुद्धीति. अयं आवयोर्विशेषः बुद्धिमात्रव्यवहारिणो भवतो मदुक्तदूषणं सिद्धं इति न ते पक्षः सिध्यति. त्वदुक्तं तु साधनं अस्माकं असिद्धं इति न साध्यं प्रतिपद्यामह इति । । १७४ । ।

 कथं साधनं असिद्धं अत आह बाह्येति. बाह्यार्थव्यवहारिणो हि वयं, न त्वं इव ज्ञानैकशरणाः. तत्र कथं असति बाह्ये बुध्यामह इति । । १७५
| |

{२,८४} पुनरपि परश्चोदयति नन्विति. यथा हि मे साधनं असिद्धम्, एवं दूषणं अपीति न दुष्टं साधनं इति । । १७६ । ।

 मीमांसकस्तु पाशुपतोऽयं एवंवादी यद्विहाय साधनं अभावाद्दूषणस्याप्यदुष्टत्वं आतिष्ठत इति सापहासं आह नेदानीं इति । । १७७ । ।

 यश्च वासनाभेदनिबन्धनो विकल्पप्रविभागो वर्णितः, सोऽपि तद्भेदनिमित्ताभावादनुपपन्न इत्याह न चेति. ननु ज्ञानभेदादेव वासनाभेदो भविष्यति, कथं निमित्ताभावः. न, तद्भेदस्यैव निर्निमित्तत्वाद्, वासनानिबन्धने तु तद्भेदेऽन्योन्याश्रयत्वं इत्याशङ्कया सहाह ज्ञानेति. ननु स्वभावभिन्नं एव ज्ञानं वासनाभेदनिबन्धनं भविष्यति, कथं अन्योन्याश्रयत्वं अत आह स्वच्छस्येति. स्वच्छस्य हि ज्ञानात्मनः स्वयं अनुपलभ्यमानभेदस्यानादिवासनोपप्लावितनीलाद्याकारकलुषितत्वं एव भेदकारणं इति बौद्धैराश्रितम्, अतो दुरुत्तरं इतरेतराश्रयं इति । । १७९ । ।

 नन्वनादित्वादेव बीजाग्कुरवदितरेतराश्रयपरिहारो भविष्यत्यत आह
प्रमाणं इति. प्रसिद्धात्मनोर्हि बीजाङ्कुरयोरनादित्वाद्भवति दोषपरिहारः. वासना त्वस्ति भिन्ना चेति न किञ्चित्प्रमाणं क्रमते. यो हि{२,८५}बहिर्देशसम्बद्धं प्रत्यक्षं अर्थं अवजानीते, स कथं वासनां अनुजानाति. तदनुज्ञाने वा किं अपराद्धं भावान्तरैरिति. अपि च पूर्वानुभवप्रभावितं स्मरणहेतुसंस्कारं एव वासनां आचक्ष्महे. तदसौ सत्यपि ग्राहकं ज्ञानं एव विविधं उपकल्पयति. यत्तु विचित्रा बहिर्भावा भासन्ते तत्कस्य हेतोरिति न ज्ञायत इत्याह कुर्यादिति । । १८० । ।

 न ग्राह्यभेदे वासना कारणं इत्यत्रोपपत्तिं आह संवित्त्येति. स्मृतिहेतुर्हि वासना. न चानुभूतात्स्मृतिरधिकं मात्रयापि गोचरयति. न च बहिरत्यन्तासन्तो भावाः क्वचिदपि गृहीतपूर्वा इति न तान्वासना स्मारयितुं प्रभवतीति. किञ् च, अतश्च वासना नोपपद्यते यत्कारणं क्षणिकानि ज्ञानानि निरन्वयविनाशीनि परस्परं असहितानि चेत्याह क्षणिकेष्विति. यथा तावत्क्षणिकानां निरन्वयविनाशिनां च न वासना, तथोपरिष्टाद्वक्ष्यतीति । । १८१ । ।

 असाहित्यान्न वासनेत्युक्तार्थं एव प्रपञ्चयति पूर्वेति. साहित्याभ्युपगमेऽपि समवायाद्यन्यतमलक्षणसम्बन्धाभावाद्वासना नोपपद्यते. न ह्यसम्बन्धः कालागरुधूमोऽगारं वासयतीत्याह साहित्येति । । १८३ । ।

 क्षणिकत्वान्न वासनेत्युक्तम्, अत्र कारणं आह क्षणिकत्वादिति. व्यापारनिबन्धनो हि वास्यवासकभावः कारकविशेषत्वात्तस्य. न च क्षणिकं पूर्वं उत्तरं वा तयोरेव व्याप्रियत इति सम्भवति. ननु जन्मैव बुद्धेर्{२,८६}अर्थपरिच्छेदे व्यापार इत्युक्तम्, तद्वद्वासनायां अपि भविष्यति. न, दुष्टत्वादुपपत्तेः. दृश्यते खलूत्पद्यमानै(?रे)व बुद्धिरर्थं परिच्छिन्दन्ती. न ह्यसौ क्षणं अप्युदास्ते. न चार्थपरिच्छेदादन्यत्र व्याप्रियत इति युक्तम्. जन्मनैव व्यापारेण कारकत्वं, न ज्ञानान्तरं वासयन्ती जायमाना बुद्धिर्दृश्यत इति कथं वासनायां जन्मना कारणत्वम्. न च जन्मापि किञ्चिद्बौद्धा मन्यन्ते यन्निबन्धनः  
कारणभावो भवेत्. अस्माकं तु समवायिकारणदशाविशेषः कोऽपि कार्यस्य जन्मेति मतम्. स च जायमानान्नात्यन्तभिन्न इति युक्तं क्रियाकार(?का ।क)भाव इति. निरन्वयविनाशित्वान्न वासनेत्युक्तम्. तत्र कारणं आह विनश्यदिति. यद्धि स्वलक्षण एव निरुद्धं न केनचिद्रूपेणान्वेति न तत्तदीयं वा रूपं वास्यत इति सम्भवति. तथा वासकं अपि यन्निरन्वयविनष्टं तत्केनात्मना परं वासयति. अवस्थिता एव हि भावा गृहादयोऽवस्थितैरेवागरुधूमादिभिर्वास्यन्त इति दृष्टम्. अयं चावीतहेतुरुन्नेतव्य इति । । १८४ । ।

 अत्र चोदयति अवस्थित इति. अवस्थान्तरोपजननापाययोस्तदभिन्नस्यावस्थावतो नाशोत्पादाभ्यां अवस्थितत्वानुपपत्तिः. अवस्थितत्वे वा पूर्वावस्थायां इवोत्तरत्रापि अवासनाप्रसङ्ग इति. अस्मन्मते तु भङ्गुरं उत्तरं पूर्वं च ज्ञानं, नावस्थितः कश्चिदेको ज्ञाताप्रच्युतप्राच्यरूपः. तदिह भङ्गुरपक्षे पूर्वसादृश्यात्ततो भिन्नस्योत्तरस्य युक्तैव वासना. एषैव तु वासना यत्पूर्वसारूप्यं उत्तरस्य. यथा लाक्षारसोपसिक्ते बीजपूरकुसुमे फलं तद्रूपं जायमानं तत्त्वान्वितं इत्युच्यते. यत्तु व्यापारविरहादकारकत्वं उक्तं, तदयुक्तम्. न व्यापारतः कारकत्वम्, अपि तर्हि पूर्वभावात्. भावातिरेकिणो व्यापारस्यानुपपत्तेः. यच्चेदं पूर्वस्योत्तरकारणत्वम्  
इदं एव वासकत्वं पूर्वेणोत्तरं{२,८७}वास्यत इति. कोऽर्थः. स्वरूपं जन्यत इति. अतो भङ्गुरवादिनां एव वासनोपपत्तिमती न स्थिरवादिनां इत्याह भङ्गुर इति । । १८६ । ।

 तदिह स्वमतसाधनं उपेक्ष्यैव तावत्परमतदूषणं अभिधीयते. दूषिते हि तस्मिन्सुखेन सिद्धान्तोऽभिधीयते. तत्र यत्तावदुक्तं सद्रूपज्ञानजनकत्वं एव वासनेति. तदयुक्तम्. यदि हि पूर्वज्ञानं उत्तरस्य जनकं भवति, ततोऽनुरूपं विरूपं वा जनयति, न तदुत्तरस्य जनकम्. अनुत्पन्नस्यासतो जनकत्वायोगात्. एवं विनष्टस्यापि, अजातातिवृत्तयोरनतिभेदात्. न च निष्पन्नस्य क्षणं अप्यवस्थानं अस्तीति कदा जनयिष्यतीति जनकत्वानुपपत्तौ दूरोत्सारितं अनुरूपजननम्. न हि निरन्वयविनष्टस्य किञ्चिदनुरूपं सम्भवति, धर्मान्वयो हि आनुरूप्यम्. न पूर्वधर्मान्वय उत्तरज्ञानेऽस्ति, तदुपगमे निरन्वयविनाशायोगात्. न च समानधर्मतां अन्तरेणास्ति स प्रकारो  
येनानुरूप्यं भवतीति. तदेतत्सर्वं आह नैतदस्तीति सार्धतृतीयेन. ननु पूर्वभावितैव कारकत्वं इत्युक्तं किं क्षणान्तरावस्थानेन. न च व्यापारकारणभावः येन तत्सम्बन्धार्थं क्षणान्तरावस्थानं इष्यते तदभावादित्युक्तं एव. मैवम्. न हि पूर्वभावितामात्रं कारणत्वं इष्यते. मा भूद्गवाश्वस्यापि पौर्वापर्यमात्रात्कार्यकारणभाव इति पौर्वापर्यनियमे तु कार्यकारणत्वम्.\[७२०\]न चासौ क्षणिकेषु सम्भवति. व्यापारस्तु प्रत्यक्षादिप्रमाणको नापह्नोतुं शक्यत इति । । १८९ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२०\] णकत्वं (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{२,८८} दूषणान्तरं आह यदीति सार्धेन. यद्यपि ह्यानुरूप्याद्वासनेत्युच्यते यदा तर्हि गोबुद्धेरनन्तरं हस्तिबुद्धिरुत्पद्यते तत्रैव वैलक्षण्याद्वासना न स्यात्. ततोऽपि परस्ताद्गोज्ञानं निर्बीजं न सम्भवेदिति. प्रदर्शनार्थं च गोहस्तिज्ञान उक्ते सर्वं एव विलक्षणाद्विलक्षणज्ञानं न स्यादित्याह सर्वं इति । । १९१ । ।

 एवं तावदानुरूप्यवासनापक्षो निराकृतः. इदानीं पुनरपि ज्ञानातिरिक्तवासनापक्षं एवोपसङ्क्रम्य दूषणान्तरं आह बाह्येति. बाह्यार्थवादिनां हि पूर्वज्ञानजनिता आत्मस्था वासनाः किञ्चिदेव सदृशदर्शनाद्यपेक्ष्य लब्धोद्बोधाः कार्यं जनयन्ति क्रमेणेति युक्तम्. ज्ञानमात्रवादिनस्तु न किञ्चिद्वासनानां कार्यजननेऽनुग्राहकं अस्ति यदपेक्षया विलम्बन्ते. अतो युगपदेव सर्वाः सर्वं कार्यं आरभेरन्निति न क्रमेण जानानि दृश्येरन्. एकदैव विश्वज्ञानं उत्पन्नं इति क्षणान्तरे न किञ्चित्स्यात्. न चासां किञ्चिद्रूपं अन्वेति यत्पुनः कार्यं जनयेत्. निरन्वयविनाशित्वान्न क्वचिदन्यत्र वासनानां  
पारार्थ्यं यथास्माकं आत्मनि, संस्कार्यान्तराभावात्. अतः पारार्थ्येन वशीकाराभावादपि न क्रमो युक्तः. पारार्थ्येन ह्यस्माकं इव बोद्धुरवधानाद्यपेक्षया स्मृतिक्रम इव ज्ञानक्रमो भवेदपि. न त्वेतत्सर्वं अस्तीति कार्यक्रमानुपपत्तिरिति । । १९२ । ।

 किञ्चैता वासनाः क्वचिदाश्रिता न वा. यद्याश्रिताः, ज्ञानातिरिक्तस्य{२,८९}कस्यचिदभावात्तदाश्रिता वाच्याः. तत्रैकज्ञाननाशे सकलतदाधारवासनाविनाशः. कारणविनाशादेव कार्यारम्भ इति वः सिद्धान्तः, प्रकारान्तरकारणत्वायोगात्. विनश्यदेव हि कारणं कार्यं जनयतीति युगपन्नश्यन्तीभिर्वासनाभिः सकृदेव सर्वाकारज्ञानं उत्थापितं तथावस्थितं च एकदैवैकक्षणे विनष्टं इति क्षणान्तरे न किञ्चिद्भवेदित्याह विनाश इति द्वयेन । । १९४ । ।

 यदि त्वाश्रयभूतज्ञानविनाशेऽपि शक्तिर्वासना न नश्यन्तीत्युच्यते, ततः क्षणिकत्वसिद्धान्तहानिः. स्थिरस्य च क्रमयौगपद्याभ्यां अर्थक्रियानुपपत्तेः कार्यानारम्भप्रसङ्ग इत्याह यदीति
| | १९५ | |

 यदि तु स्वतन्त्रा एव ज्ञानवद्वासनाः प्रवृत्ता इत्युच्यते, ततो ज्ञानवासनयोरितरेतरकार्यकारणभावानुपपत्तिरित्याह वासनेति । । १९६ । ।

 किं इति न स्यादत आह कुर्यातां इति. सदृशं एव हि तदा ज्ञानवासने कार्यं आरभेयातां ज्ञानं ज्ञानं वासना वासनां न पुनरन्योन्यं इति. ननु विजातीयकारणोपनिपाताद्विसदृशकार्योत्पादो भविष्यत्यत आह नान्य इति. द्वयातिरिक्तवस्त्वभावादिति भावः । । १९७ । ।

 अतः संवृतिसत्यरूप इव वासना कल्पिता न परमार्थतः{२,९०}काचिदस्तीत्याह तस्मादिति. न चैवञ् जातीयकं कस्मैचित्कार्याय घटत इति प्रागेव वर्णितं इत्याह न चेति । । १९८ । ।  
 स्वमत इदानीं वासनां उपपादयति यस्य त्विति. अवस्थितो हि ज्ञाता यज्ज्ञानाभ्यासेन वासनाधारो भवति तद्युज्यते. क्षणिकं तु न वासयितुं शक्यम्. न च तदासना प्रयोजनवती, क्वचिदुपयोगाभावात्. न च वासितः पूर्वावस्थातोऽत्यन्तं भिद्यते, येनान्यत्वं प्रतिपद्यते. न च प्राग्वदविशिष्टः, येन वासना न स्यात्. न चावस्थान्तरोत्पादेऽवस्थितत्वानुपपत्तिः, पूर्वापरयोरवस्थयोरनुगतस्य बोद्धुः प्रत्यभिज्ञानात्. तदिहावस्थातद्वतोरभेदविवक्षायां पूर्वज्ञानाहितसंस्कारः पुमानेव वासना भवेत्. भेदविवक्षायां तु तदाधार इति
| | १९९ | |

 यत्त्वानुरूप्यवासनापक्षे लाक्षोपसिक्तं बीजपूरकुसुमं उपवर्णितं, तत्तद्रूपसङ्क्रान्तेरुपपन्नम्, न तु ज्ञानस्य किञ्चिद्रूपं ज्ञानान्तरं सङ्क्रामति निरन्वयविनाशित्वादित्युक्तं एवेत्याह कुसुमेति तस्यान्तेन. प्रकरणार्थं उपसंहरति इत्यवासनेति । । २०० । ।

 किञ्चेयं वासना तत्त्वदर्शिभिर्बौद्धैर्वस्तुतो वर्णितेति नेदं सम्भावयामः. असतीं एव तु युक्त्यानुपेतां युक्तिशून्यां वासनां विकल्प्य विषयेष्वास्थां{२,९१}निवर्तयितुं अर्थनिराकरणं उक्तं एकं एवाद्वितीयं इत्याद्युपनिषद्भिरिव. तत्रैव त्वर्वाचीनानां भ्रान्त्या सिद्धान्तावग्रह इति निराकृतं वादिनं आश्वासयतीति युक्त्येति । । २०१ । ।

इत्युपाध्यायसुचरितमिश्रकृतौ काशिकाटीकायां

निरालम्बनवादः समाप्तः । ।

००४ शून्यवाद

अथ शून्यवादः

 अत्र भाष्यं शून्यस्तु. कथम्. अर्थज्ञानयोराकारभेदं नोपलभामहे. प्रत्यक्षा च नो बुद्धिः. अतस्तद्भिन्नं अर्थरूपं नाम न किञ्चिदस्तीति पश्यामः इति. तत्र यः शून्यो येन च शून्यः तदुभयानुपादानात्शून्यस्त्विति प्रतिज्ञावचनं असङ्गतार्थम्. यदि तु पूर्वसाधनवाक्यगतप्रत्ययशब्दानुषङ्गेण शून्यः प्रत्ययः तद्भिन्नं अर्थरूपं नाम न किञ्चिदस्तीति चोत्तरग्रन्थानुसारेणार्थेन शून्य इति व्याख्यायते, ततस्तेनैव गतार्थत्वं अत आह एवं इति. अयं एवात्र प्रतिज्ञार्थः प्रत्ययोऽर्थेन शून्य इति. न च गतार्थत्वं, प्रत्यवस्थानहेतुभेदात्. स एव निरालम्बनवादी नास्तिकः प्रत्यक्षादिविरोधदूषितस्वसाधनो  
दूषणपरिहारेणेदानीं प्रत्यवतिष्ठते. बाह्यार्थग्राहिज्ञानाश्रयणेन हि प्रत्यक्षादिविरोधोऽभिहितः. तत्रेदं उच्यते. न ज्ञानं बहिरर्थे प्रवर्तितुं शक्तं असम्बन्धात्. असम्बन्धप्रकाशने चातिप्रसङ्गात्. एकरूपोपलब्धेश्च ज्ञानप्रवृत्तिविषयासिद्धेः. एकं हीदं नीलं इति नीलं प्रकाशते. तदेकं एव युक्तम्, विभागानवगमे तदभ्युपगमायोगात्. तदिदं उक्तं अर्थज्ञानयोराकारभेदं नोपलभामहे इति. अत एवायं अनादिकालीनवासनोपप्लावितनिखिलनीलाद्याकारप्रकाशः. नात्र केनचिद्बाह्यं अवस्थाप्येत, येन तदपलापे प्रत्यक्षादिविरोधो भवेत्. अतः स एवायं पक्षो दूषणपरिहारेण पुनरनुप्राणितः.  
तदेतत्प्रागप्युक्तं 

 प्रत्यक्षबाधने चोक्ते पश्चात्तच्छक्त्यवेक्षणात् ।

इति । । १ । ।

{२,९२} अत्र पूर्वपक्षं विवक्षन्संवित्परीक्षां तावदवतारयति
यत्तावदिति. यद्यादृशं बाह्यार्थग्राहि प्रत्यक्षं मन्यमानेन भवता मीमांसकेन प्रत्यक्षविरोधादिदूषणं निरालम्बनसाधनस्योच्यते, तदिदानीं परीक्ष्यताम्. प्रत्यक्षपरीक्षामुखेन चात्र संविन्मात्रपरीक्षैवोपक्षिप्ता. सर्वसंविदां एव बहिर्विषयत्वानभ्युपगमात्. मुख्यतया तु प्रत्यक्षपरीक्षोपन्यास इति । । २ । ।

 कीदृशी पुनरियं परीक्षेति तत्स्वरूपं दर्शयति प्रवर्तितुं इति. किं इदं प्रत्यक्षं बाह्ये प्रवर्तितुं शक्तं आहोस्वित्स्वांशपर्यवसायीतीदृशी परीक्षा. परीक्षा च संशय्य पूर्वोत्तरपक्षबलनिरूपणं अभिधीयते. तदनेन प्रथमस्य परीक्षापर्वणः स्वरूपं उपन्यस्तं इति वेदितव्यं इति । । ३ । ।

 आह वक्ष्यति भवान्संवित्परीक्षाम्. किं अस्याः प्रयोजनं इति वक्तव्यम्. अप्रयोजनस्य हि सन्दिग्धस्य काकदन्तवदपरीक्षणीयत्वादत आह
तद्यदीति. अयं अभिप्रायः सर्वपूर्वाक्षेपेणायं वाद उद्भवति. सर्वाक्षेपेषु च पूर्वाधिकरणस्यैव प्रयोजनम्. यथा वक्ष्यति आक्षेपे पूर्वाधिकरणस्येति. तद्यदि बाह्यार्थग्राहि प्रत्यक्षं उपपादयितुं शक्ष्यामः, ततो दूषणसिद्ध्या बाह्यार्थपरं वक्ष्यामः. यदि त्वात्मांश एव सर्वसंविदां ग्राह्यो भविष्यति, ततो दूषणबाधनात्साधनसिद्धौ नास्तिकस्य बाह्यापलापः  
सेत्स्यति. तदियं बाह्यार्थसिद्धावेव परीक्षोपयुज्यत इत्यवतार्यत इति । । ४ । ।

 सा पुनरियं अनाश्रया संविच्छक्तिपरीक्षेति नास्तिकैकदेशिनः प्रत्यवतिष्ठन्ते.{२,९३}ते हि ग्राह्यवैधुर्यदुःरिथताः संविदोऽपि न सन्तीति वर्णयाम्बभूवुः. अतः शून्ये संसारे किं कुत्र प्रवर्तितुं शक्तं अशक्तं वेति परीक्ष्यते. अत आह तत्रेति. अयं अभिप्रायः नायं उभयापलापः शक्यो वक्तुम्. सर्वप्राणिनामविगानसिद्धत्वान्नीलाद्याकारप्रतिभासस्य. इदं तु चिन्तनीयं सर्वसंविदां एवौपाधिको नीलिमा स्वाभाविको बाह्यस्येति. तुच्छे तु संसारे निर्बीजप्रतिभासो नावकल्पते. अतः परीक्षणीयं इदं किं ज्ञानं एवानादिवासनोपप्लावितनीलाद्याकारम्  
आत्मगोचरं एवेदं प्रकाशते, परमार्थसन्तं वा बाह्यं अर्थं प्रतिपादयितुं समर्थं इति. यदि तत्तावदुपस्थापयति, अतस्तद्बलभुवा प्रमाणान्तरेण तदपि सिध्यतीति. नीलपीतादिदीर्घादीति विविधाकारोपन्यासेन पूर्वपक्षबीजं दर्शयति. नायं व्यवस्थितैकस्वभावो नीलादिराकारो दृश्यते, अव्यवस्थितस्यापि दीर्घादेरौपाधिकस्य दर्शनात्. तात्त्विके वाव्यवस्थानुपपत्तिरिति. एतच्चोपरिष्टाद्व्यक्तीकरिष्यतीति । । ५ । ।

 नन्वेवं अस्तु यथाप्रतिभासं उभयं, तथापि कः परीक्षावसरः. न हि प्रत्यक्षसिद्ध एवोभयस्मिन्परीक्षा युक्ता. अत आह न चेति. अयं अभिप्रायः
सिध्यत्युभयं यदि ज्ञानज्ञेययोराकारभेदो दृश्यते. तदा हि विविक्ताकारं उभयं भासमानं न नेति शक्यं अपलपितुम्. एक एव तु नीलादिराकारो भासते. अतः कथं उभयं अविवादसिद्धं भवति यन्न परीक्ष्येत. सूक्ष्मः खल्वयं पण्डितैरुपवेदनीयोऽर्थो न्यायः येनैकत्राकारे भासमानेऽन्यदवस्थाप्यते. नायं अपरीक्षकाणां सिध्यति. तदिदं उक्तं अर्थज्ञानयोराकारभेदं नोपलभामहे इति भाष्ये. अतो  
न प्रत्यक्षैकप्रमाणिका द्वैतसिद्धिरिति परीक्षावतरणीया. यथा च नोभयं प्रत्यक्षं तथोपरिष्टाद्वक्ष्याम इति. नन्वेवं आकारभेदानवसाये ज्ञानार्थयोरन्यतरस्य यस्यैवायं आकारो दृश्यते तस्यैवायं अभ्युपगन्तुं उचितः, किं अत्र परीक्षणीयं अत आह न चेति. भवेदेवं यदि ज्ञानार्थयोरन्यतरस्यायं आकार इति विशदतरं अवगम्येत. न त्वन्यतरस्य धर्मता तस्य विस्पष्टा. अतो ज्ञानं वा नीलं अर्थो वेति युक्तैव परीक्षेति । । ६
| |

{२,९४} नन्वसत्यप्याकारभेदावगमे द्वयोरन्यतरसिद्ध्यैवार्थादितरत्सिध्यति. तथा हि न तावज्जडस्यासति प्रकाशान्तरे प्रकाशः सिध्यतीति ततस्सिद्धिः. अकर्मकज्ञानानुत्पत्तेश्च ज्ञानाद्ज्ञेयसिद्धिरिति द्वैतवाद एव साधीयान्किं परीक्षयात आह
गृह्यमाणस्येति. अयं अभिप्रायः यदेतन्नीलं इत्यत्र ग्रहणे साक्षात्कारिणि प्रकाशते, तस्यैवास्तित्वं नेतरस्येति सौगता भ्राम्यन्ति. अप्रत्यक्षसिद्धेरप्रमाणकत्वात्. तथा हि न तावदान्तरज्ञानाद्बहिर्ज्ञेयसिद्धिः, असम्बन्धात्. असम्बन्धप्रकाशने चातिप्रसङ्गात्. ज्ञेयाच्च ज्ञानसिद्धेरप्रमाणकत्वं अनन्तरं एव वक्ष्यामः ग्राहकं निष्प्रमाणकं इति. अतः प्रत्यक्षावभासिनोरेवोभयोरात्मलाभः  
सम्भवतीति. न चाकारभेदोपलम्भोऽस्तीत्युक्तम्, अतो न स्फुटा द्वैतसिद्धिरिति परीक्षा प्रतिपादयितव्येति भावः. यतश्च गृह्यमाणस्यास्तित्वं, तस्मादेकं एवेदं आकारवद्वस्त्विदं नीलं इति गृह्यते तदेकं एवापद्यते, न तु तत्त्वान्तरं आकर्षतीत्यभिप्रायेणाह तस्मादिति । । ७ । ।

 एवञ् च परेषु भ्राम्यत्सु नापरीक्ष्यनिरूपणं कर्तुं शक्यम्. तद्यदि नः परीक्षमाणानां परोक्ताभिर्युक्तिभिर्ज्ञानं एवाकारवदिति समर्थनं अभविष्यत्ततस्तन्मात्र एव प्रत्यक्षप्रमा क्षीणेति नार्थोऽवकल्पिष्यते. अथ तु बाह्यं एव वस्त्विदं इति प्रतिभासानुसारेणाकारवदिति समर्थ्यते, ततस्तत्तावत्प्रत्यक्षगृह्यमाणं अस्तीति स्थिते तत्सिद्ध्यन्यथानुपपत्त्यैव वक्ष्यमाणप्रकारे(ण) बुद्धिसिद्धौ मम द्वैतं सिध्यतीत्यभिप्रायेणाह अत इति द्वयेन । । ९ । ।

{२,९५} एवं तावत्प्रत्यक्षपरीक्षां प्रस्तुत्य तत्स्वरूपप्रयोजनारम्भाक्षेपसमाधानाद्युक्त्वा पूर्वपक्षं ग्रहीतुकामो मीमांसकः स्वगोत्रानुसारेण स्वयं आलोचयति किं इति स्यादन्तेन. इदानीं पूर्वपक्षं गृह्णाति ज्ञानं आकारवदिति. कथं पुनरिदं इति विस्पष्टे परप्रकाशे प्रत्यगात्मन्याकारवत्त्वं अभिधीयत इति सिद्धान्ताभिप्रायेण पृच्छति कुत इति. अयं च कथं इति भाष्यप्रश्नानुसारेण प्रश्नो व्याख्यातव्य इति. पुनरपि अर्थज्ञानयोराकारभेदं नोपलभामहे इति भाष्याभिप्रायेणैव ज्ञानस्याकारवत्तायां उपपत्तिं आह एकं इति. अयं अभिप्रायः एकं एव हि नीलाद्याकारं  
तत्त्वं अधिगतवन्तो वयम्. अतस्तन्मात्रं एवाश्रयामः, न पुनरुभयं आश्रयितुं उत्सहामह इति । । १० । ।

 नन्वस्त्वेकं आकारवत्, तथापि कुतोऽयं निश्चयः ज्ञानं आकारवन्नार्थ इत्यत आह तद्यदीति. यदि बाह्यं एव वस्त्वाकारवदिष्यते, ततस्तस्य जडस्य प्रकाशायोगाद्ग्राहकान्तरं कल्पनीयं आपद्येत. ज्ञानं तु प्रकाशस्वभावं अनपेक्षितप्रकाशान्तरं एव साक्षात्कारि प्रकाशत इति नानुपपन्नम्. अतो ज्ञानं एवाकारवदित्यभिप्रायः । । ११ । ।

 ननु प्रमाणबलादापतन्ती ग्राहकान्तरकल्पना युक्तैवात आह
तेनेति. अयं अभिप्रायः भवेदेवं यदि प्रमाणवती कल्पना भवेत्. निष्प्रमाणं तु निराकारं वस्तु ज्ञानाभिधानं आकारवतो बाह्यात्कल्पनीयं भवेत्. बाह्यं हि तेनाविदितप्रति(?ब ।सम्ब)न्धं न तत्तावदनुमापयति, अतिप्रसङ्गात्. न च नित्यपरोक्षज्ञानवादिनः क्वचिदपि बुद्ध्या व्याप्तिसिद्धिः. अपि च अर्थो{२,९६}ज्ञानानुमाने लिङ्गं अर्थधर्मो वा. पूर्वस्मिन्कल्पे व्यभिचारी हेतुः, असत्यपि ज्ञानेऽर्थभावात्. अज्ञातस्य च लिङ्गतानुपपत्तिः एकदेशदर्शनादित्यभ्युपगमात्. ज्ञातस्तु नासति ज्ञानज्ञाने लिङ्गं भवति, अगृहीतविशेषणस्य जातत्वायोगात्. ज्ञातो हि लिङ्गं न स्वरूपेण,  
व्यभिचारादित्युक्तम्. किञ्चेदं ज्ञातत्वं अन्यदतो ज्ञानसम्बन्धात्. तदवश्यं ज्ञानं जिज्ञासमानस्यापन्नं अग्रे ज्ञानसंवेदनं ज्ञानं अज्ञानं वा ज्ञातस्य. ननु न ब्रूमः स्वरूपेणार्थो लिङ्गं ज्ञानविशिष्टो वा. व्यक्तस्तु विषयो लिङ्गम्. ननु सा व्यक्तिबुद्धिरेव विषयस्य, तदसिद्धौ तदुपाधिको व्यक्तो विषयः कथं हि सेत्स्यति. न व्यक्तिबुद्धिरर्थात्मेति चेत्, स बुद्धिजन्मा न वा. न तावत्तज्जन्मा, असम्बद्धया बुद्ध्यार्थे धर्मान्तराधानायोगात्. अतज्जन्मनश्चातल्लिङ्गत्वात्, हेतुतद्वतोरसति तादात्म्येऽप्रतिबन्धात्. यथाहुः स किं वा बुद्धिजन्मापि न बुद्धिं गमयेत्प्रतिबन्धाभावातिति. अर्थधर्मश्चाज्ञातुरपि साधारणः  
अविशेषात्परबुद्धिं अप्यनुमापयेत्. उक्तं च अर्थात्मनश्च साधारणत्वादन्यबुद्धेरप्यनुमानप्रसङ्गः इति. स्यादेतत्. नेदं अनुमानम्, अर्थापत्तिस्तु. साचागृहीतसम्बन्धस्यापि जायत एवेति. तन्न तावत्प्रमाणान्तरम्. यथाहुः तद्द्विविधं सम्यग्ज्ञानं प्रत्यक्षं अनुमानं चेति. प्रमाणस्य सतोऽत्रैव शब्दादेरन्तर्भावात्प्रमाणे एवेति च. अस्तु वा प्रमाणान्तरम्. कयानुपपत्त्यार्थो ज्ञानं गमयति. स हि स्वकारणसामग्रीतो लब्धात्मा. किं तस्यासति ज्ञाने नोपपद्यते. अस्ति खल्वसावज्ञातोऽपि. सत्यं, ज्ञातता तु तस्यानुपपन्ना. नासावन्या ज्ञानसम्बन्धादित्युक्तं एव. अर्थधर्मत्वे चातिप्रसङ्गो वर्णितः. स प्रमाणान्तरेऽपि समानः. परस्परस्याप्यर्थगतानुपलभ्यमानधर्मदर्शिनः  
परबुद्ध्यर्थापत्त्युपपत्तेः. अपि च प्रमाणान्तरप्रतीघातोऽनुपपत्तिः. तत्र केन प्रमाणेन ज्ञातो विषयः प्रतिहन्यते, यज्ज्ञानकल्पनयोपपद्येत. अतो नाप्रत्यक्षा बुद्धिः सिध्यतीति. यस्तु वदति सत्यं अप्रत्यक्षा धीर्न सिध्यति. तद्वदेव त्वर्थोऽपि प्रत्यक्षसिद्ध एव. एकस्मिन्नेव हि प्रतिभासे मेयमातृप्रमाप्रकाशः नीलं अहं जानामीति. अतः प्रत्यक्षबलसिद्धं एव द्वैतं इति. तदुपरिष्टान्निराकारष्यामः न चोपलब्धिरस्तीहेति. अतोऽर्थाकाराभ्युपगमे निष्प्रमाणकं वस्त्वन्तरं कल्पनीयं इति सूक्तं इति । । १२ । ।

{२,९७} स्यादेतत्. अप्रकाशात्मन्यर्थेऽप्रमाणिका वस्त्वन्तरकल्पना भवेत्, अन्यथार्थप्रकाशासम्भवात्. अर्थं एव तु प्रकाशस्वभावं एषिष्यामः, न वस्त्वन्तरं कल्पयिष्याम इत्यत आह तस्येति. अयं अभिप्रायः एकं एव वस्तु ग्राह्यग्राहकाकारं इति नः प्रतिज्ञा. तद्यद्यर्थ एव तादृशो भवताश्रीयते, सिद्धो नः पक्षः, अद्वैतसिद्धान्तसिद्धेः. संज्ञामात्रे त्वावयोर्विसंवादो भवेद्न वस्तुनि. उभयोरप्येकत्वाभ्युपगमात्. कथं पुनरत्र संज्ञामात्रे विसंवादः. अर्थवादी हि स्थिरं अर्थं अनुजानाति. ज्ञानवादी तु क्षणिकम्. सत्यम्. अन्याऽय विशेषः तत्त्वं तावदेकं एवापद्यते.  
एतदेवात्र निरूपणीयम्. अन्यत्त्वेतद्यत्स्थिरं अस्थिरं वेति । । १३ । ।

 एतदेव विव्र्णोति ग्राह्येति. नन्वस्त्ययं विशेषः बाह्योऽर्थो ज्ञानं आन्तरं इति. अतः कथं न वस्तुभेदः. अत आह बाह्येति. अयं अभिप्रायः
नायं बाह्यान्तरविवेकः पारमार्थिकस्तत्त्वाभेदे सिध्यति. भेदे हि तथा भवेदेकं बाह्यं एकं आन्तरं इति. अभिन्ने तु तत्त्वे किं अपेक्ष्य किं बाह्यं किं आन्तरं वा भविष्यति. अतो मृषैवायं ज्ञानमात्रनिर्मितः परिकल्पः कल्पनं इति । । १४ । ।

 ननु बौद्धानां अपि स्वच्छाकारं एकं एव ज्ञानम्. अतः कथं अस्मिन्नीलादिरूपं ग्राह्यग्राहकाकारशबलं विभक्तं इदं नीलं अहं जानामीति निरूप्यते. न हि स्वच्छस्य नीलादिता सम्भवति. न चैकस्य ग्राह्यग्राहकता नीलं अहं जानामीति, स्वात्मनि क्रियाविरोधात्. अत एव न प्रविभागः इदं जानामीति. अतः प्रतिभासानुगुणोऽर्थाकारपक्ष एव न्याय्यः, अत आह {२,९८} मत्पक्ष इति सार्धद्वयेन. अयं अर्थः यद्यपि स्वच्छो ज्ञानात्मा एक एव, तथाप्यनादौ संसारे यानि पूर्वज्ञानानि तान्येव प्रसूतिः प्रसवो यासां वासनानां ताभिः नीलपीतादिविचित्रज्ञानहेतुत्वाद्विचित्राभिः आत्मानुरूपेण तस्य स्वच्छस्य  
ज्ञानात्मन उपप्लवात्. उपप्लवो भ्रान्तिज्ञानं, किं उक्तं भवति. यादृशी वासना तादृशं स्वानुरूपं विभ्रमं जनयति. नीलवासना नीलं, पीतवासना पीतं इति यावत्. एवं च स्वानुरूप्येणोपप्लवाद्ज्ञानात्मनि नीलादिरूपं तावत्प्रकाशते. तच्च ग्राह्यग्राहकाकारशबलं तदाकारवासनोपप्लवादेव. ग्राह्यग्राहकाकारशबलैर्हि पूर्वज्ञानैस्तदाका(?र ।रा) एव वासना आहिताः. अतो नीलाद्याकारवत्तदाकारप्रकाशो नानुपपन्नः. विभक्ताकारवासनावशादेव च विभक्तप्रतिभासो वर्णनीयः. एवं च वासनावशादेव नीलादिरूपं ग्राह्यग्राहकाकाररूषितं प्रविभक्तं इवेदं नीलं इत्युपपन्नं इति न पारमार्थिकं बहिःसन्तम्  
आश्रयभूतं अपेक्षते. एकस्मिन्नेव हि तत्त्वे त्रितयं समाप्तं प्रमितिः प्रमाता प्रमेयं चेति. यथाहुः 

 अविभक्तोऽपि बुद्ध्यात्मा विपर्यासितदर्शनैः ।

 ग्राह्यग्राहकसंवित्तिभेदवानिव लक्ष्यते । ।

इति. आह सन्तु तावद्वासनानिबन्धनाः संविदां नानासमुल्लासाः. तद्वैचित्र्यं एव कुतः. ननूक्तं विचित्रज्ञानहेतुत्वाच्चित्राभिरिति. न, अन्योन्याश्रयापत्तेः. तथा हि वासनाभेदाद्ज्ञानभेदस्तद्भेदाद्वासनाभेदः इति दुरुत्तरं इतरेतराश्रयं इति. अत आह अन्योन्येति. अयं अर्थः नेदं इतरेतराश्रयम्. अनादिरयं वासनाज्ञानयोः कार्यकारणभावः बीजाङ्कुरयोरिव. नात्रान्यतरस्यापि पूर्वकोटिः प्रसङ्ख्यायते. अतो वासनातो ज्ञानं ततो वासनेति किं अनुपपन्नम्. शक्तिरिति वासनां अपदिशति. सा हि ज्ञानशक्तिरिति प्रसिद्धा. अयं चानादितयेतरेतराश्रयपरिहारः अनादौ संसार इत्यत्र सूत्रितोऽत्र विवृत इत्यनुसन्धातव्यं इति । । १७ । ।

{२,९९} एवं तावदुपपादितं ज्ञानं आकारवदिति. इदानीं तत्रैव कारणान्तरं आह अनेकेति द्वयेन. कल्पनागौरवं हि द्वैतवादिनां आपद्यते, नास्माकं एकत्ववादिनां इति भावः. ननु तवापि शक्तिकल्पनया द्वैतं एव, असत्यां हि तस्यां पूर्वोक्तविभागानुपपत्तिरत आह शक्तिमात्रस्येति. अयं अभिप्रायः न वासना नाम काचिद्वस्तुतो ज्ञानातिरेकिण्यस्ति या द्वैतं आवहति. संवृतिसत्यकल्पिता हि सा. न च काल्पनिकं वस्तु द्वैतं आपादयति. अपि च बहिर्वस्तुवादिनां अपि तदुपेत्य तत्समवाय्यन्यः शक्तिभेदः कल्पनीय एव तत्तत्कार्यभेदोपपादनाय. तदियं शक्तिकल्पना साधारणी. ज्ञानवादिनस्तु ज्ञानशक्तिकल्पनैव केवलेत्यस्ति विशेषः. एतच्च पारमार्थिकं  
शक्तिभेदं अभ्युपेत्योक्तम्. न च तथा सौगता मन्यन्ते, चिन्मात्रं तु सदित्यभ्युपगमादिति. इतश्च ज्ञानं आकारवदित्याह तस्मादिति ज्यायस्यन्तेन. उभयोरपि द्वैताद्वैतवादिनोः सिद्धं ज्ञानं अतस्तस्यैवाकारकल्पना न्याय्या सिद्धाश्रयत्वादिति. तस्माद्वस्तुभेदादाकृष्येत्यर्थः. तव त्वस्माकं अर्थासिद्धेराश्रयान्तरकल्पनापुरस्सरी तदाकारकल्पना स्यादित्याह भवत इति
| | १९ | |

 अत्र कारणं आह तदसिद्धावशक्तत्वादिति. नीलादिर्हीदं नीलं इति क्वचिदाश्रितो दृश्यते. नासावाश्रयं अन्तरेणोपपद्यते. तद्यदि ज्ञानाश्रय इष्यते सिद्धाश्रयो भवति, इतरथा साध्याश्रय इति विशेष इति. अपि चैवं अर्थाकाराश्रयणे तेन विज्ञानेन विप्रकृष्टता नीलादेराकारस्यापद्येत.{२,१००}ततश्च तेन तत्प्रकाशायोग इत्यभिप्रायेणाह
तेनेति. अनेन च संवेदनादिति बौद्धोक्तो हेतुरन्तर्णीतः. एवं हि तेनोक्तं नानात्मनः संवेदनं भवति नीलवित्तौ पीतवत्. आत्मभूतस्य तु स्वात्मवदेव प्रकाशो नानुपपन्नः. तदिदं उक्तं अनर्थान्तरत्वे तु नीलादेरनुभवात्तदात्मभूतः प्रकाशते, तथा नीलाद्यनुभवः स्यादिति. तथेति यथा\[७२१\]ज्ञानात्मेत्युक्तं  
भवति. अतः संवेदनादेव तु भासमानस्य नीलादेस्तत्संविदश्चाविवेकः सिद्ध इति. अपरं अपि ग्राह्यलक्षणयोगादिति बाह्यापलापे बौद्धोक्तं हेतुं उपन्यस्यति
प्रत्यासन्नं इति. अयं अभिप्रायः मम हि ज्ञानात्मभूतं एकान्तप्रत्यासन्नं नीलादि युक्तं यद्ग्राह्यतां प्रतिपद्यते. असम्बद्धस्य तु ग्राह्यलक्षणायोगः. नन्वियं एवार्थस्य ग्राह्यता यत्ततो ज्ञानस्योत्पत्तिः तत्सारूप्यं च. बाह्यनीलाद्याभासं हि ज्ञानम्. तत्स्वरूपं तावत्ततश्चोत्पद्यते कदाचित्ज्ञान कार्यव्यतिरेकात्. यथोक्तं सत्सु समर्थेष्वन्येषु हेतुषु ज्ञानकार्यानुत्पत्तिः कारणान्तरवैकल्यं सूचयति.  
स बाह्योऽर्थः स्यादिति. सौत्रान्तिकमते सन्ति खल्वालोकेन्द्रियमनस्कारादयः. ते च ज्ञानहेतवः. न च ज्ञानं जायत इति दृष्टम्. तदिदं बाह्यार्थसन्निकर्षादेवोत्पद्यत इति तत्सिद्धिः. एवं चोत्पत्तिसारूप्याभ्यां एवार्थवेदनं इत्युच्यते (?अर्था ग्रा ।अर्थो गृ)ह्यत इति च. अत उत्पत्तिसारूप्ययोरेव ग्राह्यलक्षणत्वाद्ग्राह्योऽर्थो नापह्नोतुं शक्यते. मैवम्. एवं सत्यनन्तरं एव विज्ञानं तुल्यविषयं विषयः प्राप्नोति ज्ञानानां तत्सारूप्यात्तदुत्पत्तेश्च समनन्तरप्रत्ययाधीनजन्मत्वादुत्तरेषाम्. अपि च नार्थज्ञानयोः सारूप्यं, ज्ञानप्रतिभासिनः स्थूलाकारस्य परमाणुष्व्  
अभावात्. एकश्चायं आकारो ज्ञानसन्निवेशी. बहूनि च सञ्चितानि रूपादीनि. कथं अनयोः सारूप्यम्. न चापि स्थूल एको विषयोऽवयव्यस्ति, तस्यावयवेभ्योऽव्यतिरेकात्, तन्नानात्वे नानात्वापत्तिः. एकावयवकम्पे च सर्वावयविकम्पप्रसङ्गः. एकावृत्तौ चाभेदात्सर्वावृत्तिः न वा कस्यचिदित्यविकल्पोपलम्भप्रसङ्गः. अवयवस्यावरणं नावयविन इति चेद्, न. अभेदे तदनुपपत्तेः. भेदे वा तदावरणेऽप्यनावृतत्वात्प्राग्वदस्य दर्शनप्रसङ्गः. कस्माच्च भिन्नोऽवयवज्ञानाधीनज्ञानः, न खलु घटसंवित्पटसंविदं अपेक्षते. वस्तुस्वभावादिति चेद्, न. अन्यतमानुपलम्भेऽनुपलम्भप्रसङ्गात्. कतिपयावयवप्रतिपत्तौ{२,१०१}वा (?दर्शने) अङ्गुल्यग्रदर्शनेऽपि स्थूलोपलम्भप्रसङ्गः.  
अतो नास्ति कश्चित्स्थूल एकोऽर्थः यो ज्ञानं सरूपयति. किञ् च इदं एकेन वा केनचिदात्मना ज्ञानार्थयोः सारूप्यं सर्वात्मना वा. एकदेशसारूप्ये नीलं अपि पीतसंविदः सरूपं उभयोः क्षणिकत्वादसाधारणत्वाच्चेति तदपि ग्राह्यं भवेत्. एवं च सर्वः सर्ववित्स्यात्. अतदुत्पत्तेरग्राह्यत्वं इति चेद्, न. प्रमाणाभावाद्नीलबुद्धिर्नीलपतीताभ्यां सदृशी नीलादेवोत्पद्यत इति न नः प्रमाणं क्रमते. अपि च नीलादप्युत्पत्तौ न प्रमाणं इत्यनन्तरं एव वक्ष्यामः. समं च सारूप्यं इति न ग्राह्येतरविवेकः. सर्वात्मना तु सारूप्यं आतिष्ठमानो जडत्वं अप्यर्थस्य बुद्धावादध्यात्. एवं चान्ध्यं एव  
जगतः. यथाहुः 

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२१\] थात्मज्ञा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 एकदेशेन सारूप्ये सर्वः स्यात्सर्ववेदकः
।

 सर्वात्मना तु सारूप्ये ज्ञानं अज्ञानतां व्रजेत् । ।

इति. न च तदधीना ज्ञानोत्पत्तिः, उपादानविशेषाभावादेव कार्यव्यतिरेकसिद्धेः. कार्यदर्शनबलेन हि वयं समनन्तरप्रत्ययं एव वासनापरनामानं उत्तरबुद्धीनां कारणं आचक्ष्महे. तत्कार्यव्यतिरेके तदभावं उन्नयामः. न हि समग्रं च कारणं कार्यं च न भवतीति सम्भवति. अत उपादानं एव तन्नामदशां अनुपगतं यन्न कार्यं आरब्धवदिति किं अर्थग्रहणेन. यथोक्तं   
 यथाकथञ्चित्तस्यार्थरूपं उक्त्वावभासिनः ।

 अर्थग्रहः कथं सत्यं न जानेऽहं अपीदृशं । ।

इति. सिद्धः सत्स्वपि हेत्वन्तरेषु कार्यव्यतिरेकः. तस्मान्नोत्पत्तिसारूप्ये ग्राह्यलक्षणम्. न चागृह्यमाणोऽर्थः सिध्यतीति सिद्धं 

 नान्योऽनुभाव्यो बुद्ध्यास्ति त(?स्य ।स्या) नानुभवोऽपरः ।

 ग्राह्यग्राहकवैधुर्यात्स्वयं सैव प्रकाशते । ।

इति. ग्राह्यलक्षणायोगात्तावन्नान्योऽनुभाव्योऽस्ति. अत एव तस्या नानुभवोऽपरः. तेनापि तद्ग्रहणानुपपत्तेः. अतः स्वप्रकाशा धीरेवैका मोदत इति सिद्धम्. यस्त्वसम्बद्धस्यैव ज्ञानेनार्थस्य प्रकाश्यतां आतिष्ठते, सोऽसम्बद्धेनापि दीपेन घटस्य प्रकाश्यतां आतिष्ठत इति विवृतं हेतुद्वयम्. सहोपलम्भनियम उपरिष्टाद्विवरिष्यत इति । । २० । ।

{२,१०२} अपरं अपि ज्ञानस्यैवाकारवत्तायां कारणं आह इतश्चेति. युष्माकं मीमांसकानां तज्ज्ञानं प्रकाशकं इति सिद्धान्त इति. कस्य प्रकाशकं अत आह
स्वयं इति. बाह्यस्य जडात्मनः स्वयं प्रकाशहीनस्य तदुपायतया सम्मतं, अन्यथा तत्प्रकाशायोगात् । । २१ । ।

 किं अतो यद्येवं अत आह न चेति. यद्धि यस्य प्रकाशकं तद्गृहीतं एव प्रकाशयति. तद्यदि ज्ञानं अर्थस्य प्रकाशकं एतदपि नागृहीतं तत्प्रकाशयेत्. अतोऽवश्यं ग्रहीतव्यम्. न च तदनाकारं ग्रहीतुं शक्यम्, न चार्थज्ञानयोराकारभेदोपलम्भः. अतोऽवश्याभ्युपगन्तव्यं ग्रहणस्य ज्ञानस्यैवायं आकार इति साम्प्रतं इत्यभिप्राय इति. तदधीनप्रकाशत्वादिति ज्ञानाधीनः प्रकाशः प्रतिभासो यस्येत्यर्थः । । २२ । ।

 एवं तावदवश्यग्राह्यतया ज्ञानस्यैवाकारः अवश्यग्राह्यता च प्रकाशकतयेत्युक्तम्. इतरश्चावश्यग्राह्यतेत्याह उत्पन्नेष्विति द्वयेन. द्वेधा ह्युत्पन्नं वस्तु न गृह्यते प्रकाशकाभावात्प्रतिबन्धाद्वा. यथान्धकारतिरोहितो घटः कुड्यादिप्रतिबन्धाद्वा यथा लोके. स एव चैतदुभयं अपि ज्ञाने सम्भवति. अतो ग्रहणकारणासम्भवादुत्पद्यमानं एव ग्रहीतव्यम्. एवं च तस्यैव साकारत्वापत्तिरित्युक्तं एवेति । । २४ । ।

{२,१०३} यदि त्वर्थप्रकाशात्प्राग्ज्ञानं नोत्पद्येतैव, ततोऽसतो ग्रहणासम्भवान्न गृह्येत, न त्वेवं भवद्भिरपीष्यते. उत्पन्नायां एव बुद्धावर्थस्य ज्ञातत्वाभ्युपगमात्. ततः प्रागुत्पन्नस्याग्रहणकारणाभावादावश्यकं तादात्विकं ग्रहणं इत्याह
प्राक्चार्थेति अस्यान्तेन. यदि तूत्प(?न्नं ।न्न) प्रतिबन्धं च केनापि न गृह्यत इत्युच्यते नित्यासंवेद्यतैव तर्ह्यापद्येत. ततश्चाभाव एव ज्ञानस्य भवेदित्यभिप्रायेणाह न चेदिति । । २५ । ।

 किं पुनः कालान्तरे न ग्रहणं इत्यत आह किं इति. अगृह्यमाणे विशेषे प्रागग्रहणं परस्ताच्च ग्रहणं इत्यनुपपन्नं इति । । २६ । ।

 ननूत्पन्नस्यापि संविदन्तरापेक्षया ग्रहणं इति किं नोपपद्यते अत आह ज्ञानेति. युक्तं यदप्रकाशकोऽर्थः प्रकाशाय ज्ञानान्तरं अपेक्षते. ज्ञानं तु स्वयं एव प्रकाशरूपं इति किं तस्य प्रकाशान्तरापेक्षया. अतः सहसैव प्रकाशेतेति. तुल्यजातीयान्तरापेक्षायां अनवस्था. यथाहुः
ज्ञानान्तरेणानुभवे हीष्टा इति. न च ज्ञानं न ज्ञायत एवेति साम्प्रतम्. अभावप्रसङ्गात्. उत्तरकालं च स्मृतिदर्शनात्सहैव हि विज्ञानेन पूर्वदृष्टं अर्थं स्मरन्तो दृश्यन्ते ज्ञातोऽसावर्थो मयेति. न चाज्ञातस्य ज्ञानस्य स्मृतिरुपपद्यते. उक्तं च परैः तत्रापि च स्मृतिः इति. एवं चापरापरज्ञानापेक्षायाम्  
एकविषयसंवित्तावेवायुः पर्यवस्येत्न विषयान्तरसञ्चारो जायेत. तत्र च दृष्टं ज्ञानम्. यथाहुः 

 विषयान्तरसञ्चारस्तथा न स्यात्स चेष्यते
।

इति. तदेतत्सर्वं अभिप्रेत्याह तस्येति । । २७ । ।

{२,१०४} इतश्च प्राग्ज्ञानं ज्ञायते ज्ञानाकारश्च नीलादिः, येन ज्ञानपुरस्सरं एवावगतपूर्वं निरुद्धं अर्थं स्मरन्तो दृश्यन्ते ज्ञातो मयातिक्रान्तोऽमुको राजेति. यदि ह्यर्थस्याकारो भवेत्, असत्यर्थे सता कथं धीरनुरज्येत. अतो बुद्धिरेव तदाकारं अर्थं आलिख्योपजायत इति युक्तम्. यदि चातीते काले ज्ञानपुरस्सरं अर्थो नोपलक्षितो भवेत्, कथं इदानीं तथा स्मर्येत. यथावगतग्राहिण्यो हि स्मृतयः कथं मात्रयापि पूर्वानुभूतं अतिक्रामन्ति. तस्माज्ज्ञानाकारो नीलादिः ज्ञानपूर्वकश्चार्थानुभव इत्याह
ज्ञानेति द्वयेन. तत्पुनरिदं परस्परविरुद्धं इवोभयं साध्यं उपलभ्यते. तथा हि. ज्ञानपूर्वं अर्थोऽनुभूयत इत्यर्थं अङ्गीकरोतीति लक्ष्यते. ज्ञानाकारसाधनेन च  
निराकरोति इति तद्विषयं अनृतम्. मैवम्. नात्र ज्ञानपुरस्सरं अर्थोऽवसीयत इति तात्पर्यम्. एवं तु मन्यते अङ्गीकारयामि तावदेनं श्रोत्रियं अनुभवानुभवपुरस्सरीं अर्थस्थितिम्. एष हि छान्दसो द्वैतसिद्धिं एवं अप्यविगुणां मन्यमानोऽभ्यनुजानाति तावत्प्रथमं ज्ञानसंवेदनम्. ततोऽनाकारोपलम्भासम्भवादेकाकारोपलम्भाच्चानायासं एवार्थापलापं वक्ष्याम इति च. तथा भाष्यकारेणापि ननूत्पन्नायां एव बुद्धौ अर्थो ज्ञात इत्युच्यते इति छद्मनैवार्थाभ्युपगमो दर्शितः. वार्त्तिककारेणापि तथैवानुविहितम्. अतो न दोष इति । । २९ । ।

 इतश्च ज्ञानानुविधाय्यर्थः. तथा हि भवन्ति वक्तारः नीलोऽयं अर्थः तद्रूपानुभवादिति. ज्ञाननिरपेक्षे त्वर्थनिश्चये नैतदुपपद्यते. तदेतदाह वक्तार इति । । ३० । ।

 अतः सिद्धं बुद्धिज्ञानपुरस्सरं अर्थज्ञानं इत्युपसंहरति
तस्मादिति.

{२,१०५} अत्रैके वदन्ति किं इदं अनिष्टं आपाद्यते ज्ञानं अनुभूयत इति. प्रतीमो हि वयं एकस्यां संविदि त्रितयं प्रमाता प्रमितिः प्रमेयं चेति, नीलाद्याकारं प्रमेयं प्रमितिं अनाकारां प्रमातारं च. तथा हीदृशीयं प्रतीतिः नीलं अहं जानामीति. तदिह नीलपदास्पदं प्रमेयं मितिर्ज्ञानाद्युपात्ता. प्रमाता तूत्तमपुरुषेणोपात्तः. किं पुनरत्र त्रितये प्रमाणम्. प्रत्यक्षम्. साक्षात्कारिणी हि प्रतीतिः प्रत्यक्षम्. अस्ति चास्यां अर्थवित्तौ त्रितयस्य साक्षात्कारः. तत्रापि मातृमेययोः पराधीनः प्रकाशः. न मितेः,  
स्वयम्प्रकाशत्वात्. इतरयोस्तु न स्वयम्प्रकाशत्वं, सतोरपि स्वप्नादौ तददर्शनात्. अस्ति खल्वयं पुरुषः, स्वापे जागरायां च प्रत्यभिज्ञानात्. एवं एव विषयाः. न च तदा प्रकाशन्ते. तत्कस्य हेतोः, यदि विषयाणां आत्मनश्च स्वयम्प्रकाशता संविदस्तु स्वापादावसम्भवादेवाप्रकाशः, नाप्रकाशत्वात्. अपि च मेयमातृगोचरा फलभूता संविदवगम्यते न तु तस्या अपि भिन्ना संविदपरा, यदसावपि परायत्तप्रकाशाश्रीयते. तदिह स्वप्रकाशा संवित्. तद्गोचरौ मातृमेयौ. संविद्गोचरत्वाविशेषेऽपि नात्मनः कर्मभावः, गन्तृवदुपपत्तेः. यथा खलु समानेऽपि त्रियाफलसंयोगविभागभागित्वे ग्रामादेः  
कर्मभावो, न गन्तुः. एवं प्रमाणफलसंवित्तिसम्बन्धाविशेषेऽप्यात्मनः कर्तृता. तत्कस्य हेतोः. परसमवायिक्रियाफलभागिता हि कर्मता. सावयवानां गन्तव्यानां च देहे\[७२२\]गतिसमवायादात्मनि ज्ञानसमवायात्. तत्रासौ ग्रामः कर्म. तथा च विषया इति ते तथा. अतो निराकारैव संवित्स्वमहिम्ना सिध्यन्ती मातृमेयावपि व्यवस्थापयति. किं इदानीं प्रमत्तवचस्सत्यं पूर्वं बुद्धिरुत्पद्यते न तु पूर्वं ज्ञायत इति. न, बुद्ध्यपदेशात्तस्याश्चानुमेयत्वात्. अस्ति वा बुद्धिसंविदोर्भेदः. अस्तीति ब्रूमः. का तर्हि बुद्धिः, का च संवित्. आत्ममनस्संयोगो बुद्धिः. बुद्धिर्ज्ञानम्  
इत्यनर्थान्तरम्. फलभूता संविदनुभवादिपदास्पदम्. तया चात्ममनस्संयोगः कारणभूतोऽनुमीयत इति किं अनुपपन्नम्. अदूरविप्रकर्षादन्यतरत्रान्यतरपदप्रयोगः. नन्वेवं संविदि\[७२३\]संवेद्येषु च संवेद्यमानेषु संवेद्यद्वयोपलब्धिप्रसङ्गः. न चैवम्, एकाकारसंवेदनात्. उक्तं अत्रैक एवाकारः संवेद्यः अनाकारा संवित्प्रकाशत इति. किं इदानीं असंवेद्यैव{२,१०६}संवित्. न ब्रूमोऽसंवेद्येति. संवि(?भक्त ।त्त)यैव हि संवित्संवेद्यते न संवेद्यतया. केयं वाचोयुक्तिः. इयं इयं  
नास्याः कर्मभावो विद्यत इति. स्वयम्प्रकाशत्वात्. न चैवं असंवित्. न, अतन्मूलत्वात्संवेद्यभावस्य सर्वभावानां, सा हि सर्वभावानां सिद्धिः न चासञ् चेतीता सिध्यतीति कथं तेऽपि सिध्येयुः. अतः संवित्प्रकाश एव द्वैतं साधयतीति किं सिद्धसाधनेन. संविदुपारूढो हि नीलादिरद्वैतं आपादयति. संविदैव त्वनाकारसंविदितया व्यतिरेचितो नीलादिर्नाद्वैताय घटत इति सिद्धं प्रमाता प्रमितिः प्रमेयं चेति. तान्प्रत्याह न चेति. अयं अभिप्रायः
श्रोत्रियदृष्ट्यैव तावद्बुद्धिरनुमेयेति लक्ष्यते. यदेवं आह ज्ञाते त्वनुमानादवगच्छतीति. यत्तु ज्ञानाभिप्रायं  
तद्न संविदभिप्रायं इति. तन्न. पर्यायत्वादनयोः. चेतना बुद्धिः ज्ञानं संविदित्यनर्थान्तरं इति लौकिका बुध्यन्ते. न चात्ममनसोः संयोगश्चेतना, रूपादितुल्यगुणत्वात्. तच्चेतनात्वे च मनसश्चैतन्यप्रसङ्गः. तस्यात्ममनसोः साधारणत्वात्. अचेतना बुद्धिरित्यलौकिकम्. यथाहुः बुद्धिश्चेतनैव हि गम्यते. इति. अतो यैवासावनाकारा संविद्भवताभिमता सैव तावद्बुद्धिः, तदभिप्रायं एव बुद्ध्यनुमेयत्वाभिधानम्. न त्वनाकारा संविदपरोक्षं अनुभूयते बुद्धिश्चानुमीयत इति साम्प्रतम्. तदयं अर्थः यासौ लौकिकी बुद्धिर्नासावनाकारा अपरोक्षं उपलभ्यते. तस्मात्प्रत्यक्षबुद्धिवादिनायं आकारो ज्ञानसन्निवेशी  
वाच्यः. यथास्माभिरुक्तम्. यथावार्त्तिकं वा सिद्धान्तः अर्थ एव प्रत्यक्षो न बुद्धिरिति. तत्र चोक्ता बुद्ध्यनुमाने लिङ्गानुपपत्तिः. अतोऽसिद्धं अनिराकाराया बुद्धेरनुपलम्भात्संविदेव द्वैतं साधयतीति । । ३१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२२\] ह   
\[७२३\] दि संवेद्यमा (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि चैवं सहोपलम्भनियमात्त्रयस्याभेदापत्तिरित्याह
विवेकबुद्ध्यभावाच्चेति. त्रयाणां विवेकबुद्ध्यभावादेकस्यैव ज्ञानस्याकारवत्तया बोधः प्रसज्यत इति वक्ष्यमाणेन सम्बन्धः. ज्ञानग्रहणं उपलक्षणार्थम्. एकं एव तत्त्वं आकारवद्भवेदिति विवक्षितम्. यो हि मेयमातृप्रमासु सहोपलम्भं आतिष्ठते तस्यान्यतरविविक्तान्यतरबुद्ध्यभावादभेद एव त्रयस्यापद्येत,{२,१०७}भेदे नियमायोगात्. भिन्नानां हि घटादीनां अनियतः सहोपलम्भः. ते हि सहभावेन विवेकेन चोपलभ्यन्ते. अतोऽनियमव्याप्तो भेदो नार्हति व्यापकविरुद्धोपलब्धौ भवितुं धूम इवाग्निना व्याप्तोऽनग्नौ. भिन्नावभासाद्भेद इति चेद्, न. अनेकान्तात्. तत्रैतत्स्याद्, एकदापि हि त्रितयं अनुभूयमानं  
भिन्नं एवावभासते घटकुड्यादिवदतो भिद्यत इति. तन्न. अनैकान्तिकत्वाद्भेदोपलम्भस्य भेदे. उपलभ्यते खलु द्विचन्द्रादिबोधेऽभिन्नश्चन्द्रः. न चैकस्माद्भिद्यते. तत्कस्य हेतोः. सहोपलम्भनियमादेव. स हि मुख्येन नियतसहोपलम्भः, तन्न ततो भिद्यते. तदनियतसहोपलम्भा एव भावा भेदेनावसीयमाना भिद्यन्ते नेतरे. यथाहुः न भिन्नावभासित्वेऽप्यनर्थान्तररूपत्वं नीलस्यानुभवात्तयोः सहोपलम्भनियमाद्द्विचन्द्रादिवदिति. ननु भिन्नयोरपि रूपालोकयोः सहोपलम्भनियमो दृष्टः. अनालोकोपलम्भा न रूपबुद्धिर्यतः. तन्न, केवलस्यापि क्वचिदालोकस्य दर्शनात्. रूपस्य च प्राणिविशेषेष्वनालोकस्य. सन्ति हि केचित्प्राणिनः येऽन्धकार एव रूपं आलोकयन्ते.  
आलोके तु प्रतिहन्यन्ते. मातृमेयसंवेदनानि तु सहैवोपलभ्यन्त इति न भेदं अर्हन्ति. न हि नीलाद्भिन्नं पीतं तेन सह नियमेनोपलभ्यते. अतः सहोपलम्भनियमादभिन्नं त्रयं आपद्यते इति. ननु चायं उपालम्भोऽस्तु सहोपलम्भनियमवादिनां एकेषां मीमांसकानाम्. ये तु विषयवित्तिपुरस्सरीं बुद्धिसंविदं आतिष्ठन्ते, तेषां असिद्धः सहोपलम्भनियमः. सदैव हि विषयसंवेदनोत्तरकालं एव संविदुपलभ्यते. यथाहुः 

 पूर्वं संगृह्यते पश्चाज्ज्ञानं तज्ज्ञाततावशात् ।

इति. तान्प्रत्याह सेति त इत्यन्तेन. अयं अभिप्रायः इदं तावदविवादं साकारं वस्तु दृश्यत इति. साकारदर्शनं चेदं अप्रत्यक्षे संवेदने नोपपद्यते, विषयः सन्मात्रतया न प्रकाशते यतः. तथा सति नित्यप्रकाशापत्तेः. अतो विषयोपलम्भसत्तयैव विषयप्रकाशः, न तत्स्वरूपसत्तया. विषयोपलम्भसत्ता चासिद्धा न सत्तानिबन्धनव्यवहाराय घटत इति तत्सिद्धिरास्थेया. न च वित्तेरन्या सिद्धिर्भावानां तद्यद्युपलम्भो विदितोऽसिद्धः, तदसिद्धौ विषयासिद्धिः, येन स एव तत्सिद्धिरिति विश्वं अस्तमितम्. अतोऽस्मात्साकारस्यैव वस्तुनो दर्शनादनुपपद्यमानादवगम्यते यदस्ति सहोपलम्भ इति. अन्यथा तद्दर्शनायोगात्.  
यथाहुः 

{२,१०८} अप्रत्यक्षोपलम्भस्य नार्थदृष्टिः प्रसिध्यति ।

इति. अतः सिद्धं सहोपलम्भनियमाज्ज्ञानस्याकारवत्तया बोधः नास्ति तत्त्वतो भेद इति । । ३२ । ।

 आह यद्युपलम्भासिद्धावुपलभ्योऽपि न सिध्यति, अस्तूपलम्भासिद्धिः. उपलम्भान्तरेण तु सिद्ध उपलभ्यं साधयिष्यति. एवं अपि सहोपलम्भनियमासिद्धिरित्युपलम्भसिद्धिपूर्वकत्वादुपलभ्यसिद्धेः. उपलभ्यसिद्धिपुरस्सरी तूपलम्भसिद्धिः प्रतिक्षिप्ता, सिद्धेरसिद्धौ साध्यासिद्धेः. सिद्धिसिद्धिपूर्विका तु साध्यसिद्धिः किं नेष्यते. अतोऽसिद्ध एवायं हेतुरत आह न हीति. अस्यार्थः नेयं ईदृशी कल्पना सम्भवति यदनाकारा संविदादावनुभूयते ततश्च पश्चात्साकारोऽर्थ इति. निराकारबुद्ध्यनुपलब्धेरुक्तत्वात्. इतश्च नैवं कल्पना युक्ता. कथं हि स्वोपलम्भकाले संभिन्नोऽर्थः स्वोपलम्भोपलम्भावसरे  
संवेद्येत, यो ह्युपलभ्यमान एव न सिद्धः सोऽन्योपलम्भावसरेऽनुपलभ्यमान एव सेत्स्यतीति सुव्याहृतम्. अपि च अन्येन संवेदनोपलम्भे सोऽप्यसिद्धस्तत्साधनाय न प्रभवतीत्यपरापरापेक्षायां अनवस्था. एकासिद्धौ सर्वासिद्धिः. क्वचिद्वा स्वप्रकाशेऽन्येऽपि तथा स्युरविशेषात्. अतः स्वात्मानं विषयाकारं च युगपज्ज्ञानं उपलभत इति सिद्धः सहोपलम्भनियमः. एकव्यापारे क्रमायोगात्. एकः खल्वयं संविदः स्वात्मनि विषयाकारे च व्यापारः, प्रकाशात्मा नायं क्रमभावी न सम्भवतीति । । ३३ । ।

 ननु मा भूदनाकाराया बुद्धेरुपलम्भः. सापि त्वाकारवत्येवोपलप्स्यते अर्थश्च. तस्माद्द्वयोराकारवत्त्वं भविष्यति. ततश्चोपलभ्यत इति किं अनुपपन्नं अत आह आकारेति. अस्यार्थः योऽयं ज्ञानार्थयोराकारवत्त्वभेदः यद्ययं ज्ञातः स्यात्, तथा(?सी ।स)ति ज्ञात्वा भाषितुं अपि शक्येत.{२,१०९}नीलपीतभेदवत्. न चैवं भाषितुं शक्यं ईदृशो ज्ञानाकार ईदृशोऽर्थाकार इति, नीलाद्याकारमात्रज्ञानादिति. एवं हि सर्वं समञ्जसं भवति. यदि बुद्धिग्रहणात्प्रागेव साकारोऽर्थः सिध्यति, ततो हि तत्सिद्ध्यन्यथानुपपत्त्या ज्ञानं अपि कदाचित्सिध्येदिति सिध्यति द्वैतम्. अत्र पुनरगृहीतायां बुद्धावर्थो (?नु ।न) सिध्यतीति साकारस्य  
च दर्शनादित्यत्र साधितम्. अतो न कथञ्चिद्द्वैतसिद्धिरित्यभिप्रायेणाह
प्रागिति । । ३४ । ।

 अन्यन्मतं सत्यं आकारवद्ज्ञानं, किन्तु अर्थेनायं आकारो ज्ञान आधीयते. अयं एवार्थज्ञानयोः ग्राह्यग्राहकभावः, यदर्थस्य ज्ञाने स्वाकारसमर्पणम्. कथं अपरथा क्षणिकत्वादतीतोऽसमसमयभाव्यर्थो ज्ञानालम्बनं भवेत्. यथाहुः 

 भिन्नकालं कथं ग्राह्यं इति चेद्ग्राह्यतां विदुः ।

 हेतुत्वं एव युक्तिज्ञा ज्ञानाकारार्पणक्षमं । ।

इति. एतद्दूषयति न चेति. किं इति नैवं अत आह न हीति. अर्थाकारो ह्यर्थधर्मः. न च धर्मः स्वाश्रयं हातुं आश्रयान्तरं वोपगन्तुं\[७२४\]प्रभवति, स्वरूपहानापत्तेरिति । । ३५ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२४\] न्तुं शक्तः प्र (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अपि च प्रमाणान्तरप्रसिद्धेऽर्थस्याकारवत्त्वे भवेदप्येवम्. न च तस्याकारस्येत्थम्भावेऽर्थधर्मत्वे प्रमाणं अस्ति, हेत्वन्तरसम्भवेऽपि कार्यानिष्पत्तिः कारणान्तरवैकल्यं सूचयतीति तु निराकृतं उपादानविशेषादेव कार्यसिद्धेरुक्तत्वादित्यभिप्रायेणाह इत्थं इति. ये तु वदन्ति मा नामार्थाकारोऽर्थं हातुं आश्रयान्तरं वोपगन्तुं प्रभवति. अर्थस्यैव प्रतिबिम्बं इदं शुद्धादर्शप्रतीकाशे स्वच्छे ज्ञानात्मनि दृश्यत इति. तान्प्रत्याह तदीयेति. एतस्मादेवेति. अर्थाकारत्वे प्रमाणाभावादित्यर्थः
| | ३६ | |  
{२,११०} तानेव प्रसिद्धप्रतिबिम्बोदाहरणेन प्रतिबोधयति निश्चन्द्रेति. तं इति योग्यतया चन्द्रः प्रतिनिर्दिश्यते. खे च जले चेत्यर्थः । । ३७ । ।

 न चैष न्यायोऽत्र सम्भवतीत्याह विज्ञानेति । । ३८ । ।

 अपि चास्तु रूपवत्सु प्रतिबिम्बकल्पना, अरूपाणां तु शब्दादीनां प्रतिबिम्बकल्पना न कथञ्चित्सम्भवतीत्याह शब्देति. अपि च नीलाद्याकारा संविदुपलभ्यते. तत्किं अपराद्धं अनया, यत्तां अनादृत्यायं आकारोऽर्थधर्मतयाभ्युपगम्यते प्रतिबिम्बवच्च दर्शनं इत्यभिप्रायेणाह
ज्ञाने (चे)ति । । ३९ । ।

 यस्तु वदति नार्थाकारो ज्ञाने सङ्क्रामति. न चार्थस्थः प्रतिबिम्बो दृश्यते. किन्तु ज्ञानं अर्थेनायोगोलकं इवाग्निना संस्पृष्टम्. अतोऽयसीव भास्वराकारो मोहादर्थाकारो ज्ञाने दृश्यत इति. तं प्रत्याह
बह्येति. अयस्तेजसोर्हि सन्निकर्षाद्युक्तो मोहादविवेकभ्रमः. बाह्याभ्यन्तरदेशौ तु ज्ञानार्थावसम्पृक्तौ. ततः कथं अनयोर्मोहादविवेकभ्रम इति । । ४० । ।

 अपि च कश्चिदेकः सम्मूढो भवति जगतस्तु सम्मोहकल्पना सम्मोह एव. न चात्र कश्चित्कदाचिदसम्मूढो दृश्यते. सर्वस्य विवेकादर्शनात्.{२,१११}अतो न सम्मोहकल्पना युक्तेत्याह असम्मूढस्येति. यदि तु ज्ञानार्थयोर्विविक्तयोरदर्शनेऽपि सम्मोहः कल्प्यते, तर्हि द्वयोरेव नावतिष्टेत. एवं हि यथेष्टं एव तत्त्वानि प्रसङ्ख्याय सम्मोहोऽभिधीयतां, किं विशेषादित्याह कल्प्यमान इति । । ४१ । ।

 अन्यद्दर्शनं नार्थाकारो मोहाज्ज्ञानेऽवगम्यते. किन्तु सांसर्गिकोऽयं आकारश्चूर्णहरिद्रयोरिवारुणिं एति. तदप्यत एव बाह्याभ्यन्तरदेशत्वादनुपपन्नं इत्याह संसर्गेति. तदेव प्रकटयति
देशभेदाद् इति. अपि च, अमूर्तं ज्ञानं मूर्तोऽर्थः कथं अनयोः संसर्गधर्म आकारो भवेत्. घटाकाशादावदर्शनादित्याह मूर्तामूर्ततया तथेति । । ४२ । ।

 नन्वसत्यप्येकदेशत्वे एककालतया संसर्गो भविष्यतीत्यत आह
त्रैलोक्येनेति. त्रैलोक्यं हि ज्ञानेन समकालतया संस्पृष्टं संसर्गजन्माकारं प्रतिभासयेत्. न चैवं अस्ति. तस्मादतिव्याप्तेर्नैककालतया संसर्ग इति. नन्वार्जवावस्थानं ज्ञानार्थयोः संसर्गो भविष्यतीति अत आह न चेति. निर्मुखस्यार्जवाभावाद्न ज्ञानेनार्थस्यार्जवावस्थानम्. सर्वतोदिक्पदार्थबोधेन सर्वतोमुखत्वे वा सर्वार्थसंसर्गप्रसङ्गात्सर्वाकारोपलब्धिः. न हि सर्वतोमुखं कस्यचिदेकस्याभिमुखं युक्तं इति । । ४३ । ।

 अपि च, येनैवार्थेन ज्ञानस्य संसर्गः कल्प्यते, सर्वथैव तेन संसर्गः कल्पयितव्यः, निर्भागत्वात्. एवं च चक्षुषैकत्र भावेऽनुभूयमाने तेनैव तद्गतरसाद्युपलब्धिप्रसङ्गः, तद्गतसूक्ष्माकारोपलब्धिश्चेत्याह
सर्वथेति । । ४४ । ।

{२,११२} ननु यदेव तदर्थस्य ज्ञानं प्रति विषयतयावस्थानं सोऽनयोः संसर्गो भविष्यतीत्यत आह न चेति. अत्र कारणं आह विषय(त्व)ं इति. अयं अभिप्रायः
संसर्गाकारवादिना हि प्रागेवाकारोपलम्भनात्संसर्गो वक्तव्यः. न च विषयत्वं आकारोपलम्भनात्प्रागस्ति. अतः कथं तन्निबन्धनाकारा संविद्भवति । । ४५ । ।

 किं इति न स्यादत आह न हीति. संवेद्यमान एव हि भावो विषय इति विषयविदः. अत उपलम्भोत्तरकालं एव विषयभावान्न तन्निबन्धन आकारबोधः शक्यतेऽङ्गीकर्तुं इति. एवं तु कल्प्यमान इतरेतराश्रयं प्राप्नोतीत्याह
विषयेति. नीलत्वविषयत्वेन संसर्गात्तदाकारो निष्पद्यते. तदाकारनिष्पत्त्या च तस्य विषयभाव इति दुरुत्तरं इतरेतराश्रयं इति । । ४६ । ।

 दूषणान्तरं आह द्वयोरिति. अयं अभिप्रायः यदि ज्ञानार्थयोर्द्वयोरप्याकारशून्यं स्वरूपं अवगतं स्यात्, पुनश्च कदाचित्संस्पृष्टत्वेनाकारसंवित्तिः, तदा भवेदपि संसर्गधर्माकारकल्पना. न चैवं अस्तीति वक्ष्यामः । । ४७ । ।

 न चार्थस्य ज्ञानाद्विविक्तस्य सद्भावो गृहीतपूर्वः. न च ज्ञानस्योपरि गृह्यते येन चूर्णहरिद्रयोरिव विविक्तगृहीतयोरनयोः संसर्गः कल्प्यत इत्याह न चेति. कारणं आह न हीति. संसर्गधर्मत्वे ह्याकारस्य{२,११३} प्रथमं द्वयोरप्यनाकारबोधेन भवितव्यम्. न चाकारशून्यं ग्राह्यं अस्तीति पूर्वं उक्तं इति । । ४८ । ।

 उपसंहरति तस्मादिति. किं पुनरिदं अर्थस्य सद्भावो न गृहीत इति. ज्ञानवैचित्र्यानुपपत्तिरेव ह्यर्थस्य सद्भावे प्रमाणम्. स्वच्छाकारस्य हि ज्ञानस्य न कारणान्तरं अन्तरेणाकारसम्बन्धस्तद्वैचित्र्यं चोपपद्यते. अतोऽस्ति कश्चिज्ज्ञानातिरिक्तो हेतुर्येनेदं वैचित्र्यं आधीयत इत्यभ्युपगन्तव्यम्. न चेन्द्रियाण्येव तत्र कारणं इति युक्तं, तेषां एकरूपत्वेन कार्यवैचित्र्यानुपपत्तेः. न च समनन्तरप्रत्ययादेव केवलाद्विचित्राकारदर्शनं उचितं, विसदृशप्रत्ययानन्तरं एव हि वयं एकान्तविसदृशं प्रत्ययं उपादीयमानं उपलभामहे. तत्तद्धेतुकत्वेऽनुपपन्नम्. यथाकार्यदर्शनं तु विचित्रा एव हेतवः कल्प्यन्त इति युक्तम्. ते चार्थशब्दवाच्याः. एवञ् च प्रसिद्धसद्भावोऽर्थः  
ज्ञानं चाविवादसिद्धं एवेति प्रसिद्धसद्भावयोर्न्याय्य एव संसर्गः, अत आह
ज्ञानवैचित्र्येति । । ४९ । ।

 किं इति न कल्पना, अत आह तदिति. यदि वैचित्र्यं अर्थाधीनतया विदितप्रतिबन्धं भवेद्, एवं अर्थं अनुमापयेत्. अत्यन्तापरिदृष्टपूर्वेण त्वर्थेन न क्वचिद्वैचित्र्याधानं दृष्टं इति न तद्दर्शनेन तदनुमानं युक्तम्. कार्यदर्शनबलेन कुतश्चिदेव समनन्तरप्रत्ययविशेषात्किञ्चिदाकारं ज्ञानं जायत इति न नोपपन्नम्. विलक्षणा हि ते उपादानविशेषा विलक्षणशक्तय इति न किञ्चिद्दुष्यतीति कार्यदर्शनबलानुसारिण्यां एव च कारणव्यवस्थायां सुष्वा(?)पादावप्याकाराभावसिद्धिः. कार्याभावेन कारणाभावानुमानात्. भवति तु तास्वपि दशासु स्वच्छसंवित्सन्तानः परस्ताज्ज्ञानदर्शनाद्, अनुपादानकारणस्य तस्यानुपपत्तेः.  
कथं अनाकारादाकारवतो निष्पत्तिरिति चेत्, कथं विसदृशाद्विसदृशस्योत्पत्तिः. तत्रापि शक्तिभेद एव कार्यदर्शनबलानुमेयो निबन्धनम्. कश्चिदेवेह मूर्धादावन्ते प्रत्ययभेद{२,११४} आविरस्ति, यः परस्तान्मूर्च्छोच्छेदे नीलाद्याकारप्रत्ययं उपजनयति. स तस्यायं अचिन्तनीयो महिमा कार्यदर्शनप्रमाणको न मीमांस्यत इति सूक्तं अर्थसद्भावो न गृहीत इति. अपि च यदि साकारोऽर्थः तदधीनं च ज्ञानानां वैचित्र्यं, कथं तर्हि मूर्छादावन्तिमेन निराकारेण ज्ञानेन परस्ताद्भाविनो ज्ञानजातस्याकारो वैचित्र्यं वोपपद्यते. न हि तदुभयं अप्यर्थजन्यं, सत्येव तस्मिन्नभावात्. मूर्छायां अपि ह्यर्थ आसीदेव. न च तेनासावाकारो दर्शितः. अतो व्यभिचारिणः समनन्तरप्रत्ययविशेषाद्  
एव निराकारादपि वैचित्र्याकारयोरुत्पत्तिरभ्युपगन्तव्या. एवञ् च सर्वत्रैव तथाभ्युपगन्तुं उचितम्. किं अर्थग्रहेण. पठन्ति च. अर्थग्रहः कथं सत्यं इति. तदेतदाह निराकारेणेति । । ५० । ।

 अपि च, साकारा नीलादयो विषया ज्ञानं सरूपयन्तु निराकारस्तु गगनकुसुमशशविषाणवन्ध्यासुतादिविषयः कथं बुद्धावाकारं आदध्यात्. न हि तत्र विषयाकारो नाम कश्चिदस्ति. बलात्तत्र बुद्धिरेव साकारेति वक्तव्यम्. तद्व्यापकं अस्तु. किं अर्धजरतीयेनेत्यभिप्रायेणाह निराकारादिति. अपि च पूर्वानुभूतेषु स्मर्यमाणेषु असम्बन्धस्वभावेषु\[७२५\]स्वप्नादिबोधे चात्यन्तानन्ताननुभूतस्वशिरश्छेदादिविषये विषयाकाराभावादनाकारस्तद्वादिनां ज्ञानं आपद्यत इत्याह स्मृतीति । । ५१ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२५\] स्वापादि (का)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र कारणं आह न हीति. सता ........ सतेति भावः. कथं तर्हि तत्राकारासम्बन्धः अत आह केवलेति. वासनेति. समनन्तरप्रत्ययं एवोपादानापरनामानं उपादत्ते. न तु ज्ञानातिरेकि.........पूर्वं चिरन्तनबौद्धमतेन वासनाभेदो वर्णित इति वेदितव्यं इति. एवञ् च जाग्रद्बुद्धिष्वपि वासनाहेतुक एवाकारप्रतिभासो युक्त आश्रयितुं, किं अर्धजरतीयेनेत्यभिप्रायेणाह इतीति । । ५२ । ।  
{२,११५} किञ् च, अन्वयव्यतिरेकाभ्यां ज्ञानाकारकल्पनैव साधीयसीति दर्शयति अन्वयेति. एवंशब्दो युक्त्यन्तरोपन्यास इति. कथं अवगम्यते, अत आह
न हीति वदन्तेन. अस्यार्थः असत्यपि बाह्ये स्वप्नादौ ज्ञानमात्रान्वयादेवाकारान्वयो दृश्यमानो ज्ञानप्रभावित एवावसीयते. न त्वेवमर्थवादिनो ज्ञानापेतं अर्थस्याकारान्वयं दर्शयितुं शक्ताः. असति ज्ञान आकारप्रतिभासायोगादिति. अतः सिद्धं तावद्वासनानिमित्त एवायं ज्ञानाकारो नार्थसंसर्गधर्म इति. यदि त्ववश्यं सांसर्गिकोऽयं आकारो वक्तव्यः, परमस्तु स्वभावनिराकाराणां ज्ञानानां वासनासंसर्गनिबन्धनत्वेनाकारस्य संसर्गवाक्प्रवृत्तिरित्याह तस्माद्  
इति । । ५४ । ।

 प्रत्यूढः संसर्गधर्मपक्षः. अन्यन्मतं नीलादिराकारो भासते. न चायं ज्ञानार्थयोरन्यतराश्रयतया निर्धारयितुं शक्यते. तदयं अगृह्यमाणे विशेषे एक एव द्वयं साकारयतीत्याश्रीयते लाक्षाराग एव सन्निहितं मणियुगलम्. तदेतदुपन्यस्य दूषयति द्वयोरिति. कथं अप्रमाणं अत आह देशभेदाद् इति. अन्तःस्थं हि ज्ञानं बहिरर्थः. नानयोः सन्निकर्षोऽस्तीति नेदं उभयं एकं आकारं उपजीवितुं उत्सहते. मणियुगलं तु सन्निहितं एको लाक्षारागोऽनुरञ्जयतीति न नोपपन्नं इति. ननु भिन्नदेशयोरपि कुतश्चित्संसृष्टयोरेकाकारोपजीवनं  
भविष्यतीत्यत आह असंसर्गादिति. उक्तं इदं नानयोः कदाचित्संसर्गो गम्यते मणेरिव प्रमाणाभावादिति. अपि च पृथगवधारितसद्भावस्य द्वयस्य साधारण आकारो भवेत्, न त्वत्र विभक्ताकारं द्वयं उपलभ्यते. सर्वदैवैकाकारोपलम्भात्. उक्तं च अर्थज्ञानयोराकारभेदं नोपलभामहे इति. तदेतदाह द्वयोरिति । । ५५
| |

{२,११६} अन्यद्दर्शनं विभक्ताकारं एवेदं उभयं अत्यन्तसुसदृशत्वेन त्वाकारविवेको न लक्ष्यते नीलोत्पलवन इव कादम्बकानां इति. एतदुपन्यस्य दूषयति एवं इति. सादृश्यादविभक्तता न स्यादित्यन्वय इति. कारणं आह भेद इति. निर्ज्ञातभेदयोर्हीन्दीवरकादम्बयोः सादृश्यादविवेकाभिधानं युक्तम्. पृथगनवगतपूर्वस्य त्वर्थस्य खपुष्पतुल्यस्य सादृश्यादविवेक इति महानयं अविवेक इति. सर्वे चैते बाह्यार्थवादिबौद्धैकदेशिपक्षा उपन्यस्य दूषिता इति वेदितव्यं इति । । ५६ । ।

 इतश्च ज्ञानस्याकार इत्याह तथेति. द्विचन्द्रादिविभ्रमेष्वन्यथार्थे व्यवस्थितेऽन्याकारा बुद्धिरुपजायते. तच्चार्थनिबन्धनत्वे त्वाकारस्य नोपपद्यते. कथं ह्यन्याकारोऽर्थो ह्यन्याकारां धियं उपजनयेत्. तदवश्यं असत्यप्यर्थे भासमान आकारो ज्ञानस्यैव वक्तव्यः. अतः सर्वत्रैव तथावधारणं युक्तं इत्यभिप्रायः । । ५७ । ।

 किञ्च यदेतद्विरुद्धानेकलिङ्गत्वं एकस्य नक्षत्रं तारका तिष्यो दारा इत्यादिषु तदर्थाकारत्वे नोपपद्यते विरुद्धधर्माध्यासस्य भेदनिबन्धनत्वेनार्थभेदापत्तेः. भिन्नान्येव तु विचित्रवासनानिबन्धनानि विचित्रार्थज्ञानानि जायन्त इति युक्तम्. तदेतदाह नक्षत्रं इति । । ५८ । ।

 यथैकस्यां एव प्रमदातनौ येयं परिव्राट्कामुकशुनां कुणपं कामिनीभक्ष इति कल्पना भवति, साप्येकात्मत्वादेकस्यार्थस्यार्थवादिनां नोपपद्यत{२,११७} इत्याह परिव्राडिति. अत्र नार्थनिबन्धनेत्यनुषञ्जनीयं इति. इदं चापरं बाह्यार्थवादिनां नोपपद्यत इत्याह दीर्घेति. एकैव हि प्रदेशिन्यङ्गुष्ठमध्यमाङ्गुल्यपेक्षया दीर्घह्रस्वतयावगम्यते, तच्चैतदेकात्म्ये तस्यार्थवादिनां नोपपद्यते. पूर्वं च प्रमात्रपेक्षयानेकाकारसंविदुक्ता. अत्र तु न केवलं भिन्नानां प्रमातॄणां एकत्रानेकाकारबुद्धिः, एकस्यापि तूपाधिभेदादनेकाकारबोधो दृश्यत इत्युक्तं इति । । ५९ । ।

 न केवलं औपाधिको नानाकारः प्रत्ययः. किन्तु घटोऽयं पार्थिवोऽयं इत्यादिरेकत्रैवार्थे युगपदनेकेषां ग्राहकाणां विकल्पो दृश्यते. तच्चेदं पारमार्थिकार्थसद्भावे नोपपद्यते तस्यैकात्मत्वात्. एकोऽर्थ एकात्मक इति सर्वैरेव स तथावगम्यते. न चैवम्. अतो बुद्धिमात्रविलसितं एवेदं अनेकाकारत्वं इति साम्प्रतम्. तदेतदाह घटत्वेति. अत्र च प्रातिलोम्येनान्त्यसामान्यात्प्रभृति परसामान्यं यावदुपन्यासः कृत इत्यनुसन्धातव्यम्. ज्ञेयता तु न सामान्यं ज्ञानसम्बन्धोपाधिकत्वात्. अयं अपि च प्रतीतिप्रकारो दृश्यत इति प्रदर्शनार्थं उक्तम्. यद्यपि चात्र घटत्वादीनां दीर्घत्वादीनां इव विरोधो न दृश्यते, तथाप्येकात्मकत्वादेकस्य निर्भागस्यार्थात्मनो नानाकारप्रतिभासोऽनुपपन्न  
इत्युक्तं इति । । ६० । ।

 किं इति न स्यादत आह नेति. न तावदेकत्रार्थ एकात्मन्यनेकाकारत्व एवं न्याय्यः. यथाहुः 

 अन्यथैकस्य भावस्य नानारूपावभासिनः ।

 सत्यं कथं स्युराकारास्तदेकत्वस्य हानितः । ।

इति. नतरां विरुद्धाकारसम्भवः. स च प्रागेवोक्तोऽनुसन्धातव्य इति. ज्ञानवादिनस्तु नानाप्रत्यया नानाप्रकारा भवन्तीति युक्तं इत्याह
प्रत्ययानां इति. किं पुनरेषां तथात्वे कारणं अत आह
शक्त्यनुसारतः.{२,११८}शक्तिरिति समनन्तरप्रत्ययं एवापदिशस्ति, तदधीनत्वाज्ज्ञानकार्यनिष्पत्तेः. तदतिरिक्ता तु शक्तिरप्रमाणिकैवेति न बौद्धैरिष्यत एवेति । । ६१ । ।

 अतः सिद्धं तावद्भासमान आकारो ज्ञानस्यैव न त्वर्था(?क्षेपः ।पेक्षः) अर्थनिरपेक्षं एव तु स्वरूपेण यादृशं ज्ञानं यदि तदनुसार्यर्थोऽभ्युपगन्तुं इष्यते सोऽस्तु नाम. न पुनर्यथार्थं ज्ञानं नाम किञ्चिदस्तीत्याह निरपेक्षं इति । । ६२ । ।

 अस्तु तर्हि ज्ञानानुसार्येवार्थः, न, एवं अपि द्वैतहानिरित्यत आह इत्थं इति. अयं अभिप्रायः गलजिह्विकयेदं अस्माभिरुक्तं तथार्थ इति. न तु ज्ञानाकारत्वेऽर्थो नाम कश्चित्सिध्यति, आकारभेदानुपलम्भात्. अतो न विज्ञानतन्त्रत्वेऽर्थकल्पना शक्यते कर्तुम्. अर्थेनानारोपिताकारा धीरेव स्वात्मन्येवोपयोक्ष्यते. स्वात्मानं एव प्रकाशयति न त्वर्थविषया. यद्येवं सर्वसंविदां अनर्थकत्वात्किंकृतः प्रमाणेतरविवेकः. अर्थक्रियाकारिप्रत्ययसदसद्भावकृत इति ज्ञात्वा शाम्यतु भवान्.\[७२६अ\]व्यवहारसंवादापेक्षया हि प्रमाणं तद्विसंवादादप्रमाणं इति सांव्यवहारिकी प्रमाणस्थितिः. पारमार्थिकं तु प्रमाणं  
चिन्तामयीं एव प्रज्ञां अनुशीलयन्तः केचिदेव कृतिनो निर्धूतनिखिलनीलाद्युपरागं अभिमुखीकुर्वन्तीतिइइ तत्तुरीयं प्रत्यक्षं आचक्षते । । ६३ । ।

 सिद्धान्तं इदानीं आरभते नेति. अस्यार्थः एकं हि ज्ञानं ग्राह्यग्राहकं इति वः सिद्धान्तः. न चैकस्योभयात्मकत्वे कश्चिद्दृष्टान्त इति. तत्पुनरिदं पूर्वापरयोरनवहितस्येव भाषितम्. तथा हि न तावद्ग्राह्यग्राहकाकारं ज्ञानं इति बौद्धैरिष्यते. अपि तर्हि प्रलीनग्राह्यग्राहकोद्ग्राहं चिन्मात्रं एव स्वयंप्रकाशं इति. उक्तं हि 

{२,११९} ग्राह्यग्राहकवैधुर्यात्स्वयं सैव प्रकाशते ।

इति. बौद्धगन्धिमीमांसकैरप्युक्तं संवित्तयैव हि संवित्संवेद्यते न तु संवेद्यतया नास्याः कर्मभावो विद्यते इति. दृष्टान्ताभाववचनं अपि चासमर्थम्. न हीदानीं अनुमानतो बौद्धस्य प्रत्यवस्थानं, येन दृष्टान्ताभाववचनेनोपालभ्यते. निरालम्बनानुमानस्य प्रत्यक्षबाध उक्ते सम्प्रति प्रत्यक्षशक्तिपरीक्षयैव प्रत्यवस्थितं न ज्ञानं बहिरर्थे प्रवर्तितुं शक्तं ग्राह्यलक्षणायोगादित्यादिभिः. अतः किं दृष्टान्ताभाववचनेनोपालभ्यते. अत्रोच्यते एवं हि मन्यते. अवश्यं अयं ग्राह्यग्राहकभावः संविदो  
बौद्धैरभ्युपगन्तव्यः, कथं अन्यथा सैव सिध्यति. न ह्यग्रहणकर्मणः कस्यचित्सिद्धिरस्ति. ननु स्वप्रकाशः प्रकाशः किं अस्य प्रकाशान्तरेण. स्वप्रकाश इति कोऽर्थः. स्वयं एव प्रकाशते न तु प्रकाशान्तरं अपेक्षत इति. किं पुनरिदं प्रकाशत इति प्रकाशादर्थान्तरवचनं, न वा. यद्यर्थान्तरवचनम्, अस्ति तर्हि संविदोऽप्यपरः प्रकाशः. अन्यथा प्रकाशत इत्यनधिकार्थं अवचनीयं एव. स्वरूपं हि संवित्पदेनैवोपात्तम्. अतः प्रतीतिकर्मतैव संविदः प्रकाशतेपदार्थो घटः प्रकाशत इतिवत्. स्यादेतत्. कर्तृप्रतिनिर्देशोऽयं नातः कर्मभावोऽवसीयत इति. नैवम्. एवं अपि प्रकाशतेपदार्थस्य  
कर्तृभावो वाच्यः. नासावसति प्रकाशभेदे सिध्यति, अद्वितीयस्य भेत्तुं अशक्यत्वात्. अतो नाप्राप्तस्य सिद्धिरस्ति. न चापि कर्मणः प्राप्तिरस्तीति सत्याः संविदोऽवश्यं प्राप्यकर्मता भावान्तरवद्वक्तव्या नान्या गतिरस्ति. नन्वर्थः कर्म, आत्मा कर्ता, संवित्तु फलं, तत्कथं कर्मेत्युच्यते. न. फलस्याप्यप्रतीतिकर्मणः सिद्ध्यसम्भवात्. अन्यथा मातृमेययोरपि स्वप्रकाशापातात्किं तत्सिद्ध्यर्थं संविदभ्युपगमेन. न प्रयोजनतः संविदं सङ्गिरामहे, अपि तु प्रतीतितः. प्रतीमो हि वयं मातृमेयगोचरां फलभूतां संविदम्. न ततोऽपि भिन्नां अपरां इति तावत्येव व्यवतिष्ठामहे.  
मैवम्. निराकृतं इदं नानाकारा धीरुपलभ्यत इति. न हि नः संवित्प्रकाशवदर्थप्रकाशोऽपि भासते, नीलाद्याकारमात्रप्रकाशात्. नन्वप्रकाशात्मानो घटादयः प्रकाशान्तरं अपेक्षन्ताम्. संविदस्तु तद्रूपायाः किं इति प्रकाशान्तरापेक्षया. न, अतद्रूपत्वात्. संविदोऽपि हि न स्वात्मप्रकाशात्मत्वं, अर्थप्रकाशो ह्यसौ.{२,१२०}वक्ष्यति च ईदृशं वा प्रकाशत्वं तस्येति. अतोऽवश्याभ्युपगन्तव्यः संवित्सिद्धये प्रकाशभेदः. किं इदानीं असिद्धैव संवित्संवेद्यं साधयति संविदन्तरसिद्धा वा. न तावत्पूर्वः कल्पः. अप्रसिद्धा ह्यसती न संविद्व्यवहाराय घटत  
इत्युक्तम्. संविदन्तराधीनायां तु सिद्धावव्यवस्थापात इत्युक्तम्. सत्यम्. न संविदन्तराधीनसिद्धिः संवित्संवेद्यं साधयति. स्वरूपसत्येव तु. कथं अधीविषया सतीति चेद्, न धीविषयभावः सत्ता. किन्तु सामान्यं उत्पत्त्युत्तरकालभावि तद्वताम्. अतो मृत्सलिलप्रच्छन्नबीजादिवदविदितस्वरूपसामर्थ्यैव संविद्विषयं व्यवस्थापयति. स च व्यवस्थितः सत्यां जिज्ञासायां संविदं संविदन्तराधानेन साधयति. नन्वियं विषयसामर्थ्येन संवित्सिद्धिः प्रत्युक्ता वस्त्वन्तरं प्रकल्प्यं स्यातित्यत्र यथा न प्रत्युच्यते तथानन्तरं एव  
वक्ष्यामः

यावज्जिज्ञासितज्ञानादव्यवस्थापि नापतेत् ।

इति. अत एव सहोपलम्भनियमोऽपि परैरुक्तोऽस्मान्प्रत्यसिद्ध एव. विषयवित्तिकाले संविदोऽनुपलम्भात्. विषयमात्रं एव हि इदं नीलं इति नश्चकास्ति, नाहं नीलं इति. संवित्प्रकाशे च तथा प्रकाशानुपपत्तिः. न हि स्वगोचरा संवित्परनिरूपणात्मिका भवति, स्वपरवेद्ययोरिदं अहङ्कारयोरविशेषापत्तेः. अयं स्वात्मानं अहं इति प्रतिनिर्दिशति परं इदं इति. न त्वभेदेनेदङ्कारं अहङ्कारं चोभयं एकत्र प्रयुङ्क्ते. अतो नास्तीदं नीलं इत्यत्र संविदुपलम्भ इत्यसिद्धो हेतुः. स्वप्रकाशसंविद्वादिनां एव त्वयं उपालम्भ इत्युक्तम्.

 स्यादेतत्. अज्ञातो ज्ञापकहेतुः कथं ज्ञापयतीति. नायं दोषः. अज्ञातस्यापि चक्षुषो ज्ञानजननोपलब्धेः. ननु चक्षुरङ्कुरस्येव बीजं ज्ञानस्य कारकं एवेति युक्तं अज्ञातस्यापि जनकत्वम्. मैवम्. ज्ञानहेतोरेव ज्ञापकत्वसमाख्यानात्. अपि च न ज्ञानं ज्ञापकहेतुः ज्ञानत्वात्. ज्ञानस्य हि जनका धूमादयो ज्ञापकाः न ज्ञानं एवेति कथं अज्ञापकस्य ज्ञापकधर्मा आपाद्यन्ते. स्वरूपसत्यैव संविदा विषयः साध्यते. सा तु पश्चाज्ज्ञानान्तरेण साध्यत इति. असति तु ग्राह्यत्वे संविदेव न सिद्ध्येदित्यापाद्य ग्राह्यग्राहकत्वं एकत्वे दूषणं उच्यते नैकत्राद्वितीये तत्सिध्यतीति. यदपि च संवेदनं असत्यभेदे  
नीलसंवेदनयोरनुपपन्नं इति. तदप्यनेनैव निराकृतम्.{२,१२१}विपरीतं इदं उच्यते ऐकात्म्ये संवेदनं इति, भेदाश्रयत्वाद्ग्राह्यग्राहकभावस्य, स्वप्रकाशत्वनिषेधाच्च. एकं हि तत्त्वं अविभागं नात्मनि वर्तितुं अर्हति. स्वात्मनि क्रियाविरोधात्, न ह्यङ्गुल्यग्रं आत्मनात्मानं स्पृशति सूच्यग्रं वा विध्यति. कर्मकर्तारो हि तद्धर्मभेदाश्रयणेनैवोभयथा विवक्ष्यन्ते केदारादयो लवनादौ न त्वेकान्तं एकात्मानः. आत्मनोऽपि ग्राह्यग्राहकभावं अनन्तरं एव समाधास्यतीति सिद्धं नैकस्य ग्राह्यग्राहकभाव इति. यत्तु भेदे ग्राह्यलक्षणायोग इति. तद्यद्युत्पत्तिसारूप्याभिप्रायेण तदनुमन्यामह एव उक्तदोषत्वादेवंविधस्य ग्राह्यत्वस्य. यत्तु ज्ञानोत्पत्तौ सञ्चे(?द्य ।त्य)ते  
तद्ग्राह्यं, कथं अनात्मभूतं असम्बद्धं सञ्चेत्यते. एवं ह्येकं एव ज्ञानं विश्वं गोचरयेद्, असम्बन्धाविशेषात्. अस्ति वा ऐकात्म्ये नीलसंवेदनयोः सम्बन्धः. नन्वसौ भेदाधिष्ठानः कथं एकत्राविभाग आस्पदं लभते. स्यादेतत्. ऐकात्म्येऽपि किं सम्बन्धेन, स ह्येकात्मा स्वप्रकाश एवेति. मैवम्. उक्तो हि स्वात्मनि वृत्तिविरोधः. तस्माद्भिन्नं एव संवेदनान्नीलं ग्राह्यलक्षणं उपनिपततीति तद्ग्रहे भेदं आतिष्ठामहे. अभेद एव तूक्तेन प्रकारेण ग्राह्यलक्षणायोगः. यदा तु ज्ञानार्थयोः सारूप्यनिराकरणार्थं स्थूलानुपपत्तिश्चलाचलोपलम्भादिभिरापादिता,  
तां वनोपन्यासावसरे परिहरिष्यामः. सारूप्येण तु ग्राह्यतां अनातिष्ठन्तो नेह स्थूलसिद्धावाद्रियामहे. तदेकप्रकाराभिहतं एव हेतुत्रयम्. कथं इदानीं असम्बद्धं प्रकाशते. तत्प्रकाशे वा नातिप्रसङ्गः. नासम्बद्धं प्रकाशते. इन्द्रियाणि हि प्रकाशकानि. तानि च प्राप्यकारित्वादर्थेन सम्बद्धान्येवार्थविषयं आत्मनि ज्ञानं जनयन्ति. तैश्चासन्निहितं अवर्तमानं वा न प्राप्यत इति नातिप्रसक्तिः. ज्ञानं तु न प्रकाशकं प्रकाशत्वात्. प्रकाशकं च नासम्बद्धं प्रकाशकं प्रदीपवदिति तत्प्रकारजुषां इन्द्रियाणां इष्ट एव सम्बन्धः. तत्किं असम्बन्ध एव ज्ञानार्थयोः. यद्येवं  
कथं घटस्य ज्ञानं नासम्बन्धः. विषयविषयिभावोऽपि सम्बन्ध एव. स चास्ति ज्ञानार्थयोः. संयोगस्तु नेष्यते समवायो वा. कोऽयं विषयार्थः. येयं प्रतीतिकर्मता. प्रतीतिरिति हि क्रिया. अस्यां आत्मा कर्ता. इन्द्रियाणिकरणम्. अर्थः कर्म. तद्येयं अर्थस्य प्रतीतौ कर्मकारकता तदेव तस्य विषयत्वं तच्च रूपं प्रतीतेः प्रागभूतं परस्तान्निष्पद्यत इत्यवश्यं आश्रयणीयम्. अन्यथा ज्ञाताज्ञातयोरविशेषापत्तेः.{२,१२२}तदेव ज्ञातता(?ति ।दि)पदास्पदं ज्ञानज्ञाने लिङ्गं, कथं पुनस्तदप्रतीतायां प्रतीतौ प्रतीयते. ज्ञानविशिष्टता  
हि ज्ञातता. सा कथं अज्ञाते विशेषणे ज्ञायते. अज्ञाता वा लिङ्गं अनुपपद्यमाना वा न ज्ञानं गमयति. न ह्यज्ञातं लिङ्गं अनुपपद्यमानं वा लिङ्गिनं उपपादकं वोपस्थापयति. तदितरेतराश्रयं, ज्ञानज्ञाततयोरितरेतराधीनसिद्धित्वात्. स्वरूपमात्रेण त्वर्थो न लिङ्ग(?ं इ ।ं अ)तिप्रसङ्गादित्युक्तं एव. भवेदेवं यदि ज्ञानप्रतीतौ ज्ञातः प्रतीतो भवेत्तदुत्पत्तौ तु स प्रतीत इत्युच्यते. अतः स्वयं सिद्धो ज्ञानं साधयति. यत्तु ज्ञानविशिष्टता ज्ञाततेति. तन्न. तत्कर्मता हि सेत्युक्तं एव. तत्कर्मभावश्चार्थस्य न तत्प्रतीतौ सम्भवति. किन्तर्हि. तदुत्पत्तौ. तदयं उत्पत्त्यैव ज्ञानस्याप्राप्तपूर्वो विषयः सम्प्रति प्राप्तो ज्ञानं उपकल्पयति. एष हि प्राग्ज्ञानोत्पत्तेः  
सुस्वापादावन्ध इवासीत्, न कञ्चिद्विषयं अज्ञासीत्. तत्केयं आकस्मिकी विषयाणां प्राप्तिरिति चिन्तयति न हि कदाचिद्भुवां अकस्माद्भावः सम्भवति. अहेतुसापेक्षस्य गगनवन्नित्यभावापत्तेः. अभावो वा तत्कुसुमवदिति भवितव्यं अस्य कदाचिद्भवतोऽर्थसन्निकर्षस्य केनापि कारणेन. न ह्यसौ तथाविधः स्वरूपेणैव, नित्यतथात्वापत्तेः. नेन्द्रिय वशेन. तेष्वपि सत्सु सुस्वापादावदर्शनादर्थतथात्वस्य जागरायां चाव्याप्रियमाणेषु. अस्तु तर्हि तद्व्यापार एव तथात्वे हेतुरर्थस्य. न, सत्यप्यभावात्. अस्ति खल्वस्य नानार्थैः सन्निकृष्यमाणानां इन्द्रियाणां असाधारणो व्यापारः. किञ्चिदेव तु कदाचिज्ज्ञातं भवति. एवं एवात्ममनसोरपि सतोरर्थतथात्वादर्शनाद्  
अहेतुत्वं तथात्वेन. नन्वव्यभिचारी मनसो योगस्तद्भावे हेतुर्भविष्यतीति. कस्य इन्द्रियाणां आत्मनो वा. तन्न तावदिन्द्रियाणाम्. यदेव हि किञ्चिद्बहिरिन्द्रियं चक्षुरादि कार्यदर्शनवशान्मनसा संयुक्तं इत्यवगतं तदेव किञ्चिज्ज्ञापयति. नेतरत्तदिन्द्रियमनोयोगहेतुकत्वेन युज्यते ज्ञातत्वस्येति तद्योगो न हेतुत्वेन कल्प्यते. आत्मन्यपि मनोयुक्ते कस्य हेतोः किञ्चिदेव ज्ञातं नापरम्. येनेन्द्रियं सन्निकृष्यते चक्षुरादि तदात्ममनोयोगाज्ज्ञातं भवतीति चेद्, न. उक्तव्यभिचारत्वात्. चक्षुस्सन्निकृष्टं अपि हि किञ्चिदेव कदाचिज्ज्ञातं भवति नापरं, तदसति विशेषे नावकल्पते.

 अपि च ज्ञानकर्मता ज्ञातत्वं चेतना ज्ञानं इति चानर्थान्तरं इति लोकसिद्धम्. तद्यद्यात्ममनोयोगश्चेतना, तस्योभयसाधारण्याद्मनश्चैतन्यप्रसङ्गो{२,१२३}वर्णितः. न ज्ञानं चेतना, अपि तु संवेदनं इति चेत्. अस्ति वानयोर्विशेषः. नन्वेवं नीलं जानाति संवेत्तीति च सह प्रयुज्येत, अर्थभेदेनापर्यायत्वादिति नात्ममनस्संयोगो ज्ञानम्. अतो न तत्प्रभावितं भावानां ज्ञातत्वम्. सोऽयं अहेतुकः प्राप्यकर्मभावोऽर्थस्य ज्ञाततात्माजन्यो नावकल्पते. हेत्वभावेन कार्याभावप्रतिबद्धेन तदनुमानात्. सेयं प्रत्यक्षादीनां अनुमानविरोधानुपपत्तिः. तानि ह्यर्थं प्रापयन्ति. हेत्वभावानुमानं च तत्प्राप्तिं  
प्रतिक्षिपति. सेयं अनुपपत्तिर्ज्ञानकल्पनया समाधीयते. अस्ति कश्चिदात्मसमवायी ज्ञानसंवेदनादिपदपर्यायवाच्यो जानातिधातूपादानः क्रियाभेदो यस्मिन्नर्थानां प्राप्यकर्मतेति. ननु ज्ञानं गुणः गुणकाण्डेर्पाठात्न तु क्रिया. अतः कथं तस्यार्थः कर्मेत्युच्यते. न हि विभोरात्मनः स्पन्दसमवायः सम्भवति. न चापरिस्पन्दात्मिका क्रिया, पञ्चानां अपि कर्मणां स्पन्दात्मकत्वात्. न. धात्वर्थमात्रस्य क्रियात्वात्. वक्ष्यति च क्रिया धात्वर्थमात्रं स्यातिति. बुध्यत इत्यादिभ्यश्च शब्देभ्यः क्रियाप्रत्यय एवोपजायमानो दृश्यते पूर्वापरीभावावगतेः. अतो युक्तैव ज्ञानकर्मता विषयाणां ज्ञानाकारवादिनाम्. अपि चावश्यम्  
अप्राप्तपूर्वस्य नीलादेः प्राप्तिर्वक्तव्या. अन्यथा प्रागिवोत्तरकालं अप्यप्रतिभासमाने विषयाकारे आन्ध्यं एव जगतो भवेत्. भासते विषयाकारो न केनचित्प्राप्यत इति चेत्, कस्य भासते. यदि न कस्यचित्, किंकृतो व्यवहारभेदः. एको हि नीलं विद्वांस्तदुपाददानो दृश्यते. नापरो विद्वान्. सोऽयं स्वतन्त्रे नीले किंकृतो विशेषः. न हि स्वतन्त्रो भासमानः सर्व(?स्या ।स्य) स्यान्न वा कस्यचिद्वनवह्निरिवानुपलभ्यमानः केनापि. अतोऽवश्यं अस्य क्वचित्सन्ताने प्राप्तिर्वक्तव्या. तथा च यदाभासं प्रमेयं तदिति पठन्ति. न चाप्रमाकर्मणः प्रमेयता सम्भवति. अस्त्ययं प्रमेयादिविभागः, किन्तु भ्रान्तिपरिकल्पितः. तथा  
चोक्तं अविभक्तोऽपि बुद्ध्यात्मा इति. सत्यं उक्तम्. अयुक्तं तु तत्. एवं हि न किञ्चित्पारमार्थिकं नाम भवेत्. चिन्मात्रतापि हि प्रतीतिवशादेवाश्रीयते. तद्वदेव तु विषयाकारोऽपि भासमानः कथं अपारमार्थिको भवेत्. तद्विपर्यस्तत्वे वा कथं संवित्स्वरूपं अविपर्यस्तं भवेत्. उभयत्रापि बाधादर्शनात्. अतः संविदेवात्मनो भिन्नं अर्थं इदं इति दर्शयन्ती नान्यथा वक्तुं शक्यत इति सिद्धं इदं इति बहिः प्रसिद्धो विषयो ज्ञानं साधयतीति.

{२,१२४} यत्तूक्तं अर्थस्थो धर्मः परेणापि ज्ञातो ज्ञानं गमयेदिति. तदयुक्तम्. अर्थो हि ज्ञातोऽनुपपद्यमानो ज्ञानकल्पनायां हेतुरुक्तः. न चासौ सर्वस्य तथा भवति. यस्यैव तु ज्ञानं उत्पन्नं तस्यासौ ज्ञात इति प्रतीतिसाक्षिकं एव. यथा यस्यैव गमनं तस्यैव देशान्तरप्राप्तिर्भवति असत्यपि गतिज्ञाने. किं आत्मकः पुनरर्थस्थो धर्मः. उक्तं कर्मकारकतेति. ननु कर्मशक्तिरप्रत्यक्षसिद्धा कथं ज्ञानं गमयति. न कर्मशक्त्या ज्ञानं कल्पयामः. कर्मणा त्वर्थेन, स तु प्रत्यक्षसिद्ध एव. तस्य चाप्रत्यक्षायां अपि शक्तौ कारकान्तरवत्प्रत्यक्षतोपपत्तिः. कारकान्तरशक्तयोऽपि ह्यप्रत्यक्षा  
एव. न चैतावता तेषां अप्रत्यक्षभावः. अतः प्रत्यक्षादिप्रमाणप्राप्तो विषयो ज्ञानकल्पनायां हेतुः. प्राप्तिश्चार्थस्याभूतपूर्वावस्था सर्वस्य स्वसंवेद्येत्येके. अन्ये तु हानादिव्यवहारयोग्यतैवार्थस्य प्राप्तिरित्याहुः. सैव हि ज्ञातत्वम्. तदेव हि ज्ञानफलम्. क्रियाफलभागिता च कर्मत्वम्. सर्वथा सिद्धं ज्ञातादर्थाज्ज्ञानानुमानम्. येऽपि प्रत्यक्षैव संवित्स्वात्मानं विषयवदवस्थापयतीति मन्यन्ते, तैरपि ज्ञानोत्पत्तेः प्रागभूतः परस्ताद्भाव्यर्थगतो धर्मभेदोऽभ्युपगन्तव्यः. न तु ज्ञानप्रत्यक्षतैवार्थप्रत्यक्षता. न ह्यन्यस्मिन्प्रत्यक्षेऽन्यत्प्रत्यक्षं  
भवति, अतिप्रसङ्गात्. यदि संवित्प्रत्यक्षतैवार्थप्रत्यक्षता भवेद्, अनुमेयादीनां अप्यापद्येत. अनुमानसंविदोऽपि प्रत्यक्षत्वात्. अतोऽवश्यं स्वगत एवार्थस्य विशेषो वक्तव्यः, येन प्रत्यक्षेतरते व्यवतिष्ठेते. अतः सिद्धं नाप्रमाणिका ज्ञेयसिद्धौ ज्ञानकल्पनेति द्वैतसिद्धिः. सर्वसंविदां त्वानर्थक्ये विषयाकारप्रत्यभिज्ञा निर्निबन्धनैव भवेत्. एव हि पूर्वेद्युर्दृष्टं अर्थं अपरेद्युः प्रत्यभिजानाति. तज्ज्ञानेन सह निरुद्धस्याकारस्य नोपलभ्यते. अन्यः खल्वयं अद्य भुवो ज्ञानस्याकारः. अन्यश्चासौ यः प्राङ्निरूपितनिरुद्धः. कतरदत्र प्रत्यभिजानीमः.  
प्रमाणेतरविभागोऽपि सर्वसंविदां आनर्थक्येऽनुपपन्नः. न चार्थक्रियाकारिज्ञानसदसद्भावनिबन्धनोऽसाविति युक्तम्. स्वप्नपरिदृष्टेष्वप्यर्थेषु (?का ।क्व)चिदर्थक्रियाकारिज्ञानोदये प्रामाण्यप्रसङ्गात्. बाध्यते स्वप्नज्ञानम्\[७२६\]अनन्तरम्, अतो न प्रमाणं इति चेत्, जाग्रज्ज्ञानं अपि योग्यवस्थायां बाध्यत एवेति कथं प्रमाणम्. अथ तच्चिरेण बाध्यत इत्युच्यते, नैतावता विशेषेण सत्यं इत्थ्यात्वे भवतः. न हि मायासुवर्णज्ञाने चिरेण विसंवादो दृश्यत{२,१२५}इति तत्प्रमाणम्. अतो यत्प्रमाणं तत्प्रमाणम्, अप्रमाणं चाप्रमाणं न त्वर्धजरतीयं उपपद्यते. अतः सिद्धं ज्ञानाद्भिन्न एवार्थो ग्राह्यलक्षणानुयायी ज्ञानं च साधयतीति.  
दृष्टान्ताभाववचनं अपि नानुमानदूषणार्थं, किन्तु स्वाभिप्रेतानुमानदूषणपरिहाराय. एवं ह्यत्रानुमानं अन्तर्णीतं नाविभागं द्व्यात्मकं अविभागत्वादन्यतरांशवदिति. यदि च कश्चित्कदाचिदग्न्यादिषु दर्शनादनैकान्तिकतां ब्रूयात्, तदर्थं इदं उक्तं न चैकस्यैवमात्मत्वे दृष्टान्तः कश्चिदस्ति ते इति. तच्चैतदुपरिष्टात्प्रपञ्चयिष्यतीति । । ६४
| |

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२६\] ं अन्त (कःआ)   
\[७२६अ\] च्फ़्. प्विन्१.१००,१४१९   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 नन्वग्न्यादीनां एकात्मनां एव प्रकाश्यप्रकाशकता दृष्टा. अतोऽनैकान्तिको हेतुरत आह अग्नीति. अयं अर्थः येऽग्न्यादयः प्रकाशकतया प्रसिद्धाः ते घटादीनां न स्वात्मन इति, न प्रकाशरूपाः प्रकाशात्मनः स्वरूपस्येति. किं पुनः स्वात्मनः प्रकाशस्य न ते प्रकाशकाः. न हि तेऽप्रकाशिताः सिध्यन्ति. न च तत्सिद्ध्यर्थं अपरसजातीयापेक्षा दृश्यते. न हि प्रदीपः प्रदीपान्तरं अपेक्षते. अत आह अनपेक्षणादिति. अयं अभिप्रायः न ते स्वप्रकाशाय स्वात्मानं अपेक्षन्ते, स्वात्मनि वृत्तिविरोधात्. स्वस्य स्वस्मिन्प्रकाशायोगादिति । । ६५ । ।

 किं इदानीं अप्रकाशिता एव प्रकाशन्ते, नैवं अपि. केन तर्हि प्रकाश्यन्त इत्यत आह ग्राह्यत्वं इति. चाक्षुषेण हि तेजसा प्रकाशितास्ते गृह्यन्ते. तत्तेषां ग्राहयितृ न ग्रहीतृ. इन्द्रियचैतन्यप्रसङ्गात्. नन्वेवं तेजसस्तेजोन्तरापेक्षायां सजातीयापेक्षेत्यनवस्था. मैवम्. उक्तात्र नायनस्य तेजसः कार्यदर्शनानुसारिणी रूपसिद्धौ शक्तिसिद्धिः. बहिस्तेजसो रूपप्रकाशकत्वदर्शनाद्देहेऽपि वर्तमानं तदेव रूपस्य प्रकाशकं भूतान्तराणां तैजसस्य च. न चेह सजातीयापेक्षा. अवान्तरजातिभेदात्. अत एवान्धस्य{२,१२६}प्रदीपादयो न बुद्धिविषयाः. स्वप्रकाशत्वे च तेषां अन्धस्यापि धीगोचरा भवेयुरिति. अक्षं अपि रूपरूपिरूपैकार्थसमवायिना  
प्रकाशकं न स्वात्मनः, तद्ग्रहणकाले बुद्धेरेवान्यथानुपपत्तिप्रमाणिकाया ग्राहकत्वं इत्याह अक्षेति । । ६६ । ।

 बुद्धिस्तु बुद्ध्यन्तरवेद्येत्यनन्तरं एवोपपादितं इत्याह
तस्यां इति. अत्र चोदयति नन्विति. आत्मनो हि ग्राहकान्तराभावादवश्यं एकस्योभयरूपता वक्तव्या. न ह्यसावन्येन गृह्यते. ग्राहकानन्त्यप्रसङ्गात्. अतस्तद्वदेवैकस्यैव ज्ञानात्मनो ग्राह्यग्राहकभावो नानुपपन्न इति । । ६७
| |

 परिहरति कथञ्चिदिति. अयं अभिप्रायः निर्भागं हि ज्ञानं इति वः सिद्धान्तः. न चैवंविधस्य द्वैरूप्यं उपपन्नम्. आत्मा तु केनचिदात्मना ग्राहकः. केनचिदात्मना ग्राह्य इति किं नोपपद्यते. तथा हि
अस्यार्थसंयुक्तेन्द्रियसंयुक्तमनस्संयोगिनः प्रत्ययो नाम धर्मभेदो जायते. स चास्मात्कथञ्चिद्धर्मरूपेण भिन्नः. तेन चायं ग्राहकः. यत्तस्य पृथिव्यादिद्रव्यान्तरसाधारणं द्रव्यादिरूपं तद्ग्राह्यम्. ज्ञानस्य तु नैवंविधः कश्चिद्विभागो बौद्धैरिष्यते. अतः कथं तस्य द्वैरूप्यं इति । । ६८ । ।

 नन्वेवं अपि तावदत्यन्तभेदो ग्राह्यग्राहकयोरनिष्ट एव, अभेदस्यापि धर्मधर्मिणोरिष्टत्वादत आह यस्त्विति. अत्यन्तभेदो हि घटाग्न्यादीनां अप्यस्माभिर्नेष्यते एव. द्रव्यादिरूपेणाभेदात्. अतः कथञ्चिद्भिन्नयोरेव सर्वत्र प्रकाश्यप्रकाशकत्वं इत्यात्मनोऽपि नानुपपन्नं इति. यदि तर्हि प्रत्ययांशो{२,१२७}ग्राकहः द्रव्यांशो ग्राह्यः, कथं तर्हि भाष्यकारः प्रत्यगात्मनि चैतद्भवति न परत्रेति प्रत्यगात्मवृत्तितां आत्मनो मन्यते. नन्वेवं परगोचर एवाहंप्रत्ययो भवेत्. परं हि प्रत्ययात्मनो द्रव्यादिरूपं अत आह प्रत्यासत्तीति. येयं आत्मनः प्रत्यगात्मवृत्तिता भासते नायं दोषः. सर्वम्  
एव हि नोऽनेकान्तेन परत्र प्रवर्तते. आत्मा त्वत्यन्तप्रत्यासन्नग्राह्यग्राहकधर्मकः प्रत्यगात्मवृत्तितया भासते. अत्यन्तप्रत्यास(?न्नो ।न्नौ) हि नरस्य जलाजलात्मानौ तयोरसौ साधारणो ग्राह्यग्राहक इत्यभिधीयते इति न कश्चिद्दोष इति । । ६९ । ।

 अपि च, अहं इति योऽयं अस्मत्प्रयोगः तत्सम्भिन्ना विशदतरं आत्मगोचरा संविदुत्पद्यमाना दृश्य(?न्ते ।ते.) ज्ञानं तु न स्वगोचरं जातु जायमानं उपलब्धम्. अतो नात्मद्र्ष्टान्तेन ज्ञानस्योभयरूपता वक्तुं शक्या. न हि तदहं नीलं इति कदाचिदुत्पद्यमानं दृश्यते. सर्वदेदं प्रयोगसम्भिन्नबोधात्. अत उपपन्नैवात्मकर्तृकात्मनि संवित्तिः न तु ज्ञान इत्याह अस्मत्प्रयोगसम्भिन्नेति. अत्रैके वदन्ति कुमारस्वामिवादिनः
नात्मास्मत्प्रयोगसम्भिन्नबोधवेद्यः. न हि वयं कार्यकारणसङ्घातातिरेकिणं अयं अस्मीति पुरुषं बुध्यामहे. पृथिव्यादिद्रव्यानुभव एव स्वप्रकाशः स्वं आत्मानं स्वप्रकाश्यं आत्मानं  
मेयं च द्रव्याद्यवस्थापयति. न हि विषयवित्तावप्रतिसंहिते पुरुषे स्वपरवेद्ययोरतिशयः सिध्यति. अतो विषया न बोद्धर्यनवभासमाने भासन्ते. नासौ तेषु. अत एव विषयवेदनोपरमे जडाकाशादिवदात्मनोऽवस्थानं सङ्गिरन्ते. यदा खल्वयं पुरुषः प्रक्षीणाशेषकर्माशयो मुच्यते, तदा ज्ञानकारणानां इन्द्रियादीनां अभावादसति विषयवेदने चिद्रहितः खवदवतिष्ठते. निश्शेषवैशेषिकात्मगुणोच्छेदलक्षणं एव हि मोक्षं मन्यन्ते. न चैवं अपुरुषार्थत्वं, दुःखोपरमस्यापि पुरुषेणार्थ्यमानत्वात्. संसारिणो  
हि दुःखेनोद्विग्ना अत्यन्ताय तदुच्छेदं अभिसन्दधाना गृहेभ्यः प्रव्रजन्तो दृश्यन्ते. न नु सुखं अप्यात्मनो वैशेषिको गुणः. तस्योच्छेदादपुरुषार्थत्वं अपि भवेत्. मैवम्. सुखं अपि संसारिणो नानाविधानेकदुःखसङ्कुलं नातिचिरं अनुवर्तत इति महान्तस्तदपि दुःखपक्ष एव निक्षिपन्तो मोक्षायोत्तिष्ठन्ते. अतो नास्ति{२,१२८}विषयवेदनोपरमे नरस्य चैतन्यम्. अत एवायं अहरहस्सुखापे सन्मात्रतयावतिष्ठते. न पुनः किञ्चिज्जानाति. तत्र चानुभवे स्वप्नपरिचितानां इवार्थानां उपरिष्टात्स्मरणं भवेत्. न चैतदस्ति. अतो नानवभासमानेषु विषयेषु बोद्धा प्रख्यायते. न च  
विषयवित्तावस्मत्प्रयोगसम्भेदः इदं प्रयोगसम्भेदादिति नास्मत्सम्भेदे विषयानवग्रहादात्मग्रहः. नापि विषयवित्तावात्मग्रहे अस्मत्प्रयोगसम्भेद इत्यसमञ्जसं अस्मत्प्रयोगसम्भिन्नेति. अत आह ज्ञानस्येति. अयं अभिप्रायः
अस्मत्प्रयोगसम्भिन्नोऽस्ति बोधो न वा. यदि नास्ति, जितं अनुत्तरा गुरवः. सतस्तु किं आलम्बनं इति वक्तव्यं शरीरं इन्द्रियाणि वा. न तावच्छरीरं, ज्ञातृगोचरत्वात्. अहं जानामीति ज्ञातारं अहंप्रत्ययोऽवलम्बते. न च शरीरं चेतयते भौतिकत्वाद्भूतानां चाचेतनत्वात्, कारणगुणपूर्वकत्वाच्च कार्यगुणानाम्. अत एव नेन्द्रियाणि ज्ञातॄणि. न च ज्ञानं, प्रत्यभिज्ञानात्. अयं हि पूर्वेद्युर्दृष्टं अर्थं उत्तरेद्युः  
प्रत्यभिजानानः पूर्वापरसाधारणं आत्मानं अनुसन्दधाति अहं इदं अदर्शं इति. तत्तु ज्ञानगोचरत्वेऽनुपपन्नम्. अन्यो हि तदा यः पूर्वेद्युर्दृष्टवान्, अन्यश्चायं योऽद्य पश्यति, क्षणिकत्वाज्ज्ञानानाम्. अतः 

 बुद्धीन्द्रियशरीरेभ्यो भिन्नोऽहङ्कारगोचरः ।

 संवित्सामर्थ्यसिद्धत्वान्न जहात्युक्तरूपतां । ।

इति. तदिदं उक्तं ज्ञानस्यैव च कर्तरीति. ज्ञानकर्तुर्हीयं अस्मत्प्रयोगसम्भिन्ना संवित्तिः, न चान्यो ज्ञानस्य कर्तेत्युक्तम्. अतः संविद्बलादेवोभयरूपतात्मनः सिध्यति

 न त्वेवमात्मैवात्मानं ज्ञानं जानाति जातुचित् ।  
 तद्धीदं नीलं इति यत्सर्वदा परगोचरं । ।

यत्तु न कार्यकरणसङ्घातातिरेकिणं प्रतिपद्यामहे इति. किं एवं देहाद्यालम्बनोऽहंप्रत्ययः. तत्तावत्प्रत्युक्तं एव. न चानालम्बनोऽयम्, अत्रत्यसिद्धान्तात्. तदयं अनालम्बनं आत्मानं अलभमानः स्वगोचरं ज्ञातारं आकर्षति. स प्रतीतिबलसिद्धोभयरूपः पुरुषो न नोपपद्यते. देहेन्द्रियादिसङ्कीर्णस्तु न विविच्योपलक्षयितुं शक्यते अयं नामासौ पुरुष इति. न चैतावता न गृहीतो भवति. न हि क्षीरोदकसंसर्गे विवेकेनागृहीते इति{२,१२९}न गृहीतं उभयम्. एवं इहापि संमुग्धबुद्धः पुरुषः प्रत्याहारादिकं योगं अभ्यस्यद्भिर्नित्यनैमित्तिकमात्रानुष्ठायिभिरकुर्वद्भिर्  
निषिद्धं भोगप्रक्षीणाशेषकर्माशयैरयं अस्मीति विविच्यापरोक्षीक्रियते. न त्वयं विषयवित्तावप्ययं नामेति विविच्यते. येऽपि विषयवेदनावसर एव नरो गृह्यते इत्यास्थिताः, तैरप्यस्य विवेको दर्शयितुं अशक्य एव. अतो नायं दोषः विवेको नावगम्यत इति. न त्वयं विषयवेदनावसरे ज्ञायते. न हि तदा तदतिरेकिणः कस्यचित्प्रतीतिरस्तीत्यनन्तरं एव वक्ष्यते न त्वत्रेत्यनेन. संविदेव तावत्तदा नावभासते, यदायत्तो भावानां भेदः प्रागेव संवेत्ता. यत्त्वेवं स्वपरवेद्ययोरनतिशय इति. तन्न. यस्य हि ज्ञानं उत्पन्नं, तस्य विषया भासन्ते  
इत्युक्तं एव. अतः कथं उत्पन्नज्ञानेन संविदितं अन्योऽनुभवेत्तेन वा ज्ञातं तदन्यः. न हि बोद्धृसंवेदनकृतः स्वपरवेद्ययोर्भेदः, येनैवं आपद्येत. एतावतैव ह्येकस्यासौ वेद्यः, नापरस्य, यत्तस्य ज्ञानं उत्पन्नम्. एवं अपि भवेदेतद्यद्यसत्यां बोद्धृवित्तौ विषया न विदिता भवेयुः. तद्वित्तिरेव वा विषयवेदनं भवेत्. न त्वेवं, केवलविषयावग्रहात्. अन्यगोचरज्ञानस्यान्यविषयत्वासम्भवात्. एवं चासत्यां विषयवित्तौ पुरुषो न प्रकाशत इत्यपि दुरुक्तम्. एवं ह्युपरतकरणग्रामस्य मोक्षो मरणं एव शब्दान्तरेणानुज्ञातो भवेत्. न खल्वपि ज्ञानात्मनः  
पुरुषस्य सदसत्त्वयोरस्ति विशेषः. तदयं अपवर्गदशायां प्रकाशत एव. केन पुनरयं तदा प्रकाश्यते. न केनचित्. स्वप्रकाश एवेत्येके. न त्वेवं, स्वप्रकाशत्वनिषेधादविभागस्य. तदापि त्वयं धर्मधर्मित्वविभागाश्रयणेन प्रत्ययात्मना ग्राहको द्रव्यादिरूपेण ग्राह्य इति वाच्यम्. किं अस्ति तदा धर्मधर्मिभेदः. को दोषः. श्रुतिविरोधः. श्रूयते हि एकं अद्वितीयं इति. न. व्यतिरिक्तग्राह्यनिषेधात्. अन्यथा ह्यात्मभेदोऽपि न सिध्येत्. न चासौ नेष्यते, मुक्तेतराविभागापत्तेः. अपि च अर्थावग्रहनिवृत्त्यर्था एवं विसंवादा इति तत्र तत्रोक्तम्. अतोऽपवर्गेऽपि ग्राह्यग्राहकाकार एवात्मा. श्रूयते च जानात्येवायं पुरुषो  
ज्ञातव्यं तु न वेदेति. न हि तदा ज्ञातुर्ज्ञप्तेर्विपरिलोपो विद्यते. न तु विभक्तं अस्त्यन्यद्यतो द्वितीयं जानीयादिति. तस्माज्जानातिपदप्रयोगादवगच्छामः यदस्ति मोक्षेऽपि कर्मभावः पुरुषस्येति. जानातेरकर्मकस्याप्रयोगात्. इयांस्तु विशेषः यदयं भूतेन्द्रियवशो विषयोपरागात्तच्छयाभेदान्{२,१३०}प्रतिपद्यमानोऽविभक्तज्ञानशक्तिराभासते. निजैव त्वस्य चितिशक्तिः. सा असति विषयोपराग आत्मगोचरैवावतिष्ठते. कथं अकरणिका ज्ञानोत्पत्तिरिति चेद्, मैवम्. तदानीं अपि मनसो भावात्. नित्यं हि तदात्मवदुपेयते. आह च 

 प्रत्याहारादिकं योगं अभ्यस्यन्विहितक्रियः ।

मनःकरणकेनात्मा प्रत्यक्षेण प्रतीयते । ।

इति. न चैवं विषयवेदनप्रसङ्गः, मनसो बहिरस्वातन्त्र्यात्. विषयवित्तीनां च सुखदुःखहेतुत्वेन कर्मजन्यत्वादसति कर्मसंस्कारेऽनुपपत्तेः. आत्मज्ञानं च न कर्मजन्यं इति विगलितनिखिलकर्माशयस्यैव निष्पद्यते. केवलज्ञाननिराकरणेऽपि विषयवेदनान्येव प्रत्युक्तानि नात्मज्ञानम्. आह च 

 निजं यत्त्वात्मचैतन्यं आनन्दोऽध्यक्ष्यते च यः ।

 यच्च नित्यविभुत्यादि तेनात्मा नैव मोक्ष्यते । ।

इति. सुस्वापेऽपि त्वात्मसंविदस्त्येवेति केचित्. अत एव सुषुप्तप्रतिबुद्धः सुखं अहं अस्वाप्सं इत्यात्मानं प्रतिसन्धत्ते. अथ वा तत्र कर्माशयानुवृत्तेस्तत्परतन्त्रं मनो न केवलं आत्मानं प्रकाशयति, न विषयवित्तिविरहात्. अतो न विषयसंवेदन एवात्मसंवेदनम्. अपि चैवं मेयमातृगोचरायां एकस्यां संविदि भासमानयोः किंकृतः कर्मकर्तृभावः. एवं हि तद्द्विकर्मकं ज्ञानं भवेत्. यत्तूक्तं परसमवायिक्रियाफलभागिता कर्मतेति, तदयुक्तम्. यदेव हि ज्ञानोत्पत्तावाप्यते तत्प्राप्यं कर्म. तथाचात्मेति कथं अस्याकर्मत्वम्. अपि च केयं क्रिया, यत्समवायात्  
तत्फलभागितया आत्मनः कर्तृत्वम्. किं पुनस्तत्. उक्तं आत्म(म)नोयोग इति. नन्वस्य मनस्यपि समवायात्तस्यापि कर्तृत्वप्रसङ्गः. तत्फलसम्बन्धश्चोभयोरप्यविशेषादापद्यते. तत्र चोक्तो मनश्चैतन्यप्रसङ्ग इति सिद्धं न विषयवित्तेरेव त्रयसिद्धिरिति. यच्चास्मिन्दर्शने दुःखोपरतिरेव मोक्ष इत्युक्तम्. तदप्ययुक्तम्, आनन्दश्रुतेः. श्रूयते हि विज्ञानं आनन्दं ब्रह्म आनन्दं ब्रह्मणो रूपं इति च. तदेतत्प्रेयः पुत्रादिति च. न च दुःखनिवृत्तिरेवानन्दः, अश्मादौ प्रसङ्गात्. स्यादेतत्. प्रत्यग्वृत्तिरुपलभ्यमाना दुःखाभावात्मना सुखम्. न चात्मा किञ्चित्प्रत्यग्जानाति अचेतनत्वादिति नासौ दुःखायते सुखायते वा. मैवम्. एवं अपि देहिनो  
भिन्नावयवसंयोगी सुखदुःखसाधनजन्मा{२,१३१}युगपत्सुखदुःखभोगो न स्यात्. दुःखायमान एव ह्येकत्र भागे परत्र सुखायते. तद्दुःखनिवृत्तौ सुखेऽनुपपन्नम्. प्रदेशान्तरे दुःखाभावः सुखं इति चेद्, न. स्वसंवेद्यत्वादाह्लादविशेषस्य, प्रदेशान्तरे दुःखाभावे च सुखे नरकान्तरे दुःखाभावान्नरकान्तरे सुखित्वप्रसङ्गः. तत्तावद्दुःखनिवृत्तिः सुखम्. न चास्यां आनन्दवादो गौणः, प्रमाणाभावात्. न ह्यानन्दश्रुत्यर्थे मुख्ये गृह्यमाणे किञ्चिदनुपपन्नं, येन गौणतया व्याख्यायते. अतो विज्ञानं आनन्दं ब्रह्मेति प्रतिजानीमहे. असञ्चेतितस्त्वानन्दोऽप्यसत्कल्प एवेति सिद्धं अन्तरेणैव विषयवेदनम्  
अस्मत्प्रयोगसम्भिन्नायां संवित्तावात्मा प्रकाशत इति । । ७० । ।

 यथा चास्मत्प्रयोगसम्भिन्नसंवित्संवेद्य आत्मा द्विरूपो नैवं ज्ञानम्. न हीदं नीलं इति ज्ञाने करणानां इन्द्रियाणां ग्राहकस्यात्मनो ज्ञानस्य वाकार उपलभ्यते, नीलमात्रप्रकाशादिति न पूर्ववदात्मवदभिन्नत्वेऽपि नीलज्ञाने तद्बुद्धेर्ग्राह्यत्वम्. नीलं एव तु तया गृह्यते. सा तु ततो ज्ञातादवगम्यत इत्युपपादितं एव, तदेतदाह न त्विति. दृष्टान्तार्थं करणग्राहकयोरुपादानम्. यथेदं नीलं इत्यत्र करणं इन्द्रियं ग्राहकः पुरुषो न ज्ञायते, एवं ज्ञानं अपि. कर्मैव तु केवलं अत्रावगम्यते. न च कर्तृकरणक्रियं इति । । ७१ । ।

 स्यादेतत्. ज्ञानसंवित्तिरेवेयं इदं नीलं इति. पररूपनिरूपणाकारत्वं तस्या वासनानिबन्धनम्. अनादिर्हि वासना संसारिणां, तद्वशेन स्वात्मानं अपि परं इव निरूपयति परेषां इव परं देहं आत्मतया अहं इति. अत आह अन्याकारेति. अयं अभिप्रायः संविन्निष्ठा हि नो वस्तुव्यवस्थितयः.{२,१३२}संविच्चेदं इति बहिर्विषयप्रकाशात्मा जायमाना दृश्यते. यदि त्वियं एवंरूपाप्यन्यविषया ज्ञानविषयेष्यते, एवं तर्हि ज्ञानाकारा संवित्तिरर्थविषयास्माभिः कस्मान्न कल्प्यते. (न चासति बाधके परगोचरत्वं भ्रान्तिरिति युज्यते कल्पयितुम्. वासना च प्राचीनज्ञानजन्मात्माश्रयः  
संस्कारोऽभिधीयते. नासावस्ति नास्तिकानां, नैरात्म्यसिद्धान्तात्. नापि ज्ञानं आधारो वासनायाः, क्षणिकत्वात्. नापि समनन्तरप्रत्ययो वासना, तस्य तथात्वेनाप्रसिद्धेः. असावपि स्वगोचरो न परं परगोचरतया दर्शयितुं शक्नोति. अतद्रूपत्वात्ताद्रूप्यनिष्पत्त्ययोगात्. इतरथानुभवरूपतापि तस्य न स्यात्. अनुभवाकारतां ह्युत्तरस्य समनन्तरप्रत्ययो वितनुते. तत्कस्य हेतोः. स्वरूपानुरूपकार्यारम्भस्थितेः. अत एव नात्मगोचरादिदं इति परसंवेदनोत्पत्त्युपपत्तिः. परत्राहं मानकल्पना तु भ्रान्तिः, ज्ञातृगोचरत्वादहङ्कारस्येत्युक्तं एव. न त्विह बाह्यालम्बनत्वे ज्ञानस्य किञ्चिदनुपपन्नं येनात्मगोचरतावश्यं कल्प्यत इति सिद्धं बाह्यालम्बनम्  
एव ज्ञानं इति) । । ७७ । ।

{२,१३३} एवं तावदन्यतराग्रहणेऽन्यतरो न गृह्यत इत्युक्तम्. तद्वदेव द्वयोरप्यग्रहणं इति समाहृत्य दर्शयति यथा चेति. अस्यार्थः यथा ग्राह्यग्रहणे ग्राहको न गृह्यते ग्राहकग्रहणे च ग्राह्यः. एवं च द्वयोरप्यग्रहणं भवेत्. न तु ग्राहकमात्रस्य वा ग्राह्यमात्रस्य वा. पूर्वं त्वन्यतराग्रहणदृष्टान्तेनेतरस्याग्रहणं आपादितम्. इदानीं समाहृत्योभयोरुच्यत इति प्रयोगभेद इति । । ७८ । ।

 एतच्च ग्राह्यमात्रस्य ग्रहणं ग्राहकरहितं स बहिर्देशसम्बद्धः इत्यादिना भाष्येणोक्तं इत्याह स इति. अयं च भाष्यार्थः स एव केवलो बाह्यार्थः प्रत्यक्षं अवगम्यते. न पुनर्ग्राहक इति । । ७९ । ।

 आञ्जस्येन त्वर्थाकारो नीलादिरित्येतत्सिद्धये बहिर्देशसम्बन्धो हेतुतया लक्ष्यते, तन्नानुमन्यामह इत्याह परं इति. न हि परस्य बहिर्देशो नाम कश्चित्सिद्धः योऽर्थसाकारत्वे हेतुतयोपन्यस्येत. सर्वस्य ज्ञानाकारत्वेनाभ्युपगमात्. अतो बहिर्देशस्तत्सम्बन्धश्च बौद्धं प्रति साध्य एव, न हेतुरिति । । ८० । ।

 तस्माद्यथोक्त एव भाष्यस्यार्थ इत्याह तस्मादिति. अस्यार्थः
बहिरित्यादौ भाष्ये इदंशब्देनेदं नीलं इति विकल्पस्थेन निष्कृष्टं ग्राहकांशात्प्रत्यक्षादेः प्रमाणगणस्य संवेद्यं उदाहृतं नीलादिमात्रम्. एतदुक्तं भवति. न स्वगोचरं ज्ञानं बहिःप्रकाशाद्, इदं इति{२,१३४}परनिरूपणात्. स्वगोचरे हि नेदं इति प्रकाशो भवेत्, किन्त्वहं इति. तदिह बहिर्देशसम्बन्धोपन्यासेन परगोचरतैव संवित्तेरुच्यत इति । । ८१
| |

 तथा केवलग्राहकसंवित्तिरपि सत्यं पूर्वं बुद्धिरुत्पद्यते न तु पूर्वं ज्ञायते इत्यत्रोक्तेत्याह नेति. अत्र हि पूर्वं उत्पन्नापि बुद्धिर्न प्रागवगम्यते, किन्तु पश्चादिति वदता ग्राह्याकारविनिर्मुक्तस्यैव ग्राहकस्य संवित्तिरुक्तेति । । ८२ । ।

 प्राग्बुद्धेरग्रहणसिद्ध्यर्थं भाष्यकारेणोक्तं भवति हि कदाचिदेतद्यज्ज्ञातोऽर्थः सन्नज्ञात इत्युच्यते इति. तस्यार्थः
ज्ञातपूर्वोऽर्थः कदाचिदस्मर्यमाणोऽज्ञातवदभिधीयते. ज्ञानमात्रं तु तद्गोचरं स्मर्यते. एवं हि वक्तारो भवन्ति अस्याः श्रुतेरर्थो मया गुरुणा व्याख्यायमानो ज्ञातः, इदानीं प्रस्मृतवानस्मि. ज्ञानं त्वेतद्गोचरं पूर्वं जातं स्मरामीति. यथा चास्या बुद्धेरग्रहणे हेतुत्वं तत्फलाभिप्रायेण परस्ताद्वक्ष्यति फलत्वाद्ग्रन्थवर्णने इत्यत्र. तस्मादपि केवलं ग्राहकस्मरणाद्ग्राह्याकारविविक्तग्राहकबोधः सेत्स्यतीत्याह नेति । । ८३
| |

 अभेदे तु ग्राह्यग्राहकयोर्ग्राहकवद्ग्राह्यस्यापि स्मरणं भवेदित्याह तस्मादिति. तस्माद्ग्राहकादित्यर्थः. यतस्तु ग्राहकमात्रस्यैव स्मृत्यात्मको निर्भासो भवति न ग्राह्यस्य, अतोऽवगच्छामः यदनुभवकालेऽप्येषा बुद्धिरेव केवला गृहीता कथं अन्यथा केवला स्मर्येत. तदेतदाह ग्राहकेति. ग्राहकमात्रस्य स्मृतिनिर्भासात्कारणात्तत्र ग्राहकग्रहणकाले केवला बुद्धिर्गृह्यते इत्यर्थः । । ८४ । ।

{२,१३५} कस्मादेवं अत आह तदिति. तत्स्मरणम्. अत्यन्ताविनाभावाद्ग्राह्यग्राहकयोरेकाकारं न जायत इत्यर्थः. तदेवं अन्यतरांशान्वयेऽन्यतरविवेकात्सिद्धो ग्राह्यग्राहकयोर्भेद इत्याह
अन्वयेति । । ८५ । ।

 अत्र चोदयति ग्राह्येति. अयं अर्थः यदेतद्भवता ग्राह्यग्राहकयोरभेदं अभ्युपेत्यान्यतरग्रहणेऽन्यतरग्रहणं आपाद्यते, तदयुक्तम्. न हि यद्यतो न भिद्यते तदवश्यं तद्ग्रहणे गृह्यते. न हि शब्दादभिन्ना नित्यानित्यादयो धर्माः शब्दग्रहणे गृह्यन्ते. अभेदेऽपि तु यस्यांशस्य यदा योग्यता स तदा गृह्यते नेतर इति किं अनुपपन्नम्. ग्राह्यांशश्च ग्राहकांशसद्भावाद्ग्रहणयोग्यः, न ग्राहकांशः, तदतिरिक्तग्राहकान्तराभावात्. अतो न ग्राह्यग्रहणे ग्राहकग्रहणप्रसक्तिरिति । । ८६ । ।  
 स्यादेतत्. ग्राह्यांश एवास्य ग्राहको भविष्यतीति. तन्न, कर्मणः कर्तृभावानुपपत्तेरित्यभिप्रायेणाह ग्राह्येति. अपि च ग्राह्यग्राहकभावं एकस्य ज्ञानस्याभ्युपेत्य भवतोभयग्रहणं आपाद्यते. यदि च ग्राह्यांशोऽपि ग्राहको भवेद्द्वैरूप्यं एव हीयेत. ग्राहकैकस्वभावत्वापत्तेरित्याह ग्राहकेति । । ८७ । ।

 अथ वा ग्राह्यांशस्तावद्ग्राह्य एव, यदि च ग्राहको गृह्येत, ततो ग्राह्यैकात्मत्वं भवेदित्याह ग्राहक इति. अत्यल्पं चेदं अस्माभिरुच्यते उभयग्रहणे एकरूपतेति. सापि तु न सिध्यत्येव. ग्राह्याभावे ग्राहकाभावात्तदभावे ग्राह्याभावादित्याह न स्यादिति । । ८८ । ।

{२,१३६} एवं तावद्ग्राहकान्तरवर्जनाद्ग्राहको न गृह्यत इत्युक्तम्. अपि चोद्भवाभिभवौ भावानां ग्रहणाग्रहणकारणतया सिद्धौ. अतो य एवांशो यदोद्भूतो भवति, तदा स एव गृह्यत इति न नोपपन्नं इत्याह उद्भवेति. अत्रैव दृष्टान्तं आह यथेति । । ८९ । ।

 रात्रौ हि दीपप्रभादीनां रूपमात्रं उपलभ्यते, न स्पर्शः. अभिभूतत्वादित्याह दिवेति. स्पर्शरूपयोश्च नक्तन्दिवं अभिभवे चन्द्रमसः शीतस्पर्शः प्रबलं च तारणं तेजः कारणं इति. एवं तावदभिभवे कारणान्तरसन्निधानादभिभूतस्याग्रहणं उक्तम्. इदानीं स्वयं अपि सूक्ष्मत्वादभिभूतं न गृह्यते इत्युदाहरणेन दर्शयति गन्धवदिति. यदा खलु वायुना प्रेर्यमाणाः सूक्ष्मा द्रव्यभागा घ्राणेन्द्रियगोचरा भवन्ति, तदा तेषु वर्तमानेष्वपि गन्धमात्रं एवोपलभ्यते न द्रव्यं अभिभूतत्वात्. सा पुनरियं द्रव्यसङ्क्रान्तिरयुक्तेति मन्यन्ते. यदि खलु तिलादिषु चम्पकादिद्रव्यं एव सङ्कामेद्  
एवं मृद्यमानेषु तेषु चम्पकगन्धो नश्येत्पुष्पस्थ इव. चम्पकादिद्रव्येषु मृद्यमानेषु तद्गन्धस्य नाशो दृष्टः. एवं तिलस्थकुसुमावयवमर्दनेऽपि भवेत्. यः खलु स्थूलेष्वेव कुसुमेषु मृद्यमानेषु नश्यति, स कथं सूक्ष्मावयवस्थं न नङ्क्ष्यतीत्युत्प्रेक्ष्यते. अतश्चम्पकादिसन्निधानाद्गन्धान्तरं एव तिलादिषु जायते इति मन्यते. एवं अप्स्वग्निसंयोगाद्गुणान्तरागमो वक्तव्यः. नाग्निसङ्क्रान्तिरनुपलम्भनात्. स्पर्शमात्रं एव हि तत्राग्नेर्वयं उपलभामहे, नाग्निम्. अपि चायं तपस्वी द्रव्यसङ्क्रान्तिं आतिष्ठमानः सुराघ्राणे  
पतेत्. सुरात्रसरेणूनां घ्राणोदरेण वक्त्रसञ्चारात्. अत आत्मवधायैवेयं द्रव्यसङ्क्रान्तिराश्रिता भवेत्. अत्राभिधीयते न तावत्स्वाश्रयपरित्यागेनाश्रयान्तरं गन्धो गच्छतीति सम्भावयामः. गुणानां अस्वतन्त्रत्वात्. आश्रयपारतन्त्र्यं एव हि तल्लक्षणम्. गुणान्तरं अपि न तावत्सन्निहितेष्वाकाशानिलादिषु कुसुमसम्पर्काज्{२,१३७}जायते इति वाच्यम्. तेषु गन्धस्यात्यन्ताभावात्. नापि नासिकायां एव गन्धान्तरं जायत इति वक्तव्यम्. अतिदूरत्वेन कुसुमासंसर्गात्. अतः कुसुमावयवा एव दृष्टतद्गन्धसम्बन्धावायुना प्रेर्यमाणा घ्राणोदरं यावदागता गृह्यन्त इति प्रमाणवती कल्पना. योऽपि मर्दने गन्धनाश उक्तः, सोऽप्ययुक्तः. सूक्ष्मा हि तत्र कुसुमावयवाः  
सङ्क्रान्ताः. न ते मृद्यन्ते. अतो गन्धो न नश्यतीत्युक्तम्. योऽपि गन्धाघ्राणे सुरापानदोषोऽभिहितः, नासौ. पानं हि सुराया निषिद्धं, नाघ्राणम्. अल्पस्तु तदाघ्राणे दोषः. न च सुरां जिघ्रन्पिबतीत्युच्यते. अतो न सूक्ष्मावयवानां नासिकासन्निधानमात्रात्सुरापानापत्तिरिति सिद्धं गन्धवदेव द्रव्यं तत्र वर्तते सूक्ष्मत्वात्तु नोपलभ्यत इति । । ९० । ।

 एवं दृष्टान्तेष्वभिभूतस्याग्रहणं उक्त्वा प्रकृते योजयति
नेति. यथा दीपप्रभादिषु गुणान्तरसंवित्तिर्नास्ति, यथा च गन्धवद्द्रव्यवृत्तौ द्रव्यस्य, एवं ग्राह्यांशबुद्धौ ग्राहकांशबुद्धौ वाकारान्तरसंवित्तिर्न भविष्यतीति । । ९१ । ।

 इदं चापरं ग्राह्यादभिन्नं एव न गृह्यत इत्याह ग्राह्यादिति. अस्ति कश्चिद्धर्मभेदः यो ग्राह्यात्शब्दादभिन्नोऽपि नोपलभ्यते नित्यत्वादय इव शब्दग्रहण इति । । ९२ । ।  
 इदं तु चिन्तनीयं कस्येदं प्रत्यवस्थानं ग्राह्यांशो ग्राहकांशेनेत्यादि. न तावद्बौद्धस्य. स ह्यविभक्तस्यैव बुद्ध्यात्मनो ग्राह्यग्राहकसंवित्तिभेदभिन्नस्य ग्रहणं आतिष्ठते. यदाह 

 अविभक्तोऽपि बुद्ध्यात्मा विपर्यासितदर्शनैः ।

ग्राह्यग्राहकसंवित्तिभेदवानिह लक्ष्यते । ।

{२,१३८}इति. अतस्त्र्याकारस्यैव ज्ञानस्यानुभवात्कथं अन्यतरांशाग्रहणेन प्रत्यवतिष्ठते. भ्रान्तिकल्पितं तु ग्राह्यादिविभागं बौद्धा मन्यन्ते, न त्वप्रतिभानं एव तेषाम्. अतः कस्येदं प्रत्यवस्थानं इति. सत्यम्. नात्र बौद्धश्चोदयिता. पार्श्वस्थवचनं इदम्. एवं हि कश्चिदत्र पार्श्वस्थो वदति
किं इदं ग्राह्यग्राहकभावं अभ्युपेत्यैव भवता द्विरूपग्रहणं आपाद्यते. न हि ग्राहकस्य ग्राहकान्तरं विद्यते तद्ग्रहणे च द्वैरूप्यहानिः तच्चाभ्युपेतं एवेति कथं तद्विपरीताभिधानं मीमांसकस्य. दृष्टा चाभेदेऽप्युद्भवाभिभवादिकृता ग्रहणाग्रहणव्यवस्थेति. स एवेदानीं बौद्धाभिप्रायेणाह अभेदं इति. ग्राह्यग्राहकयोर्  
हि पारमार्थिको भेदो नेष्यत एव. एकरूपस्यैव तु बुद्ध्यात्मनस्तथा प्रकाशाभ्युपगमात्. अतो योऽयं बुद्ध्यात्मनः प्रकाशः स एव तयोरिति किं इति तद्ग्रहणे न गृहीतं भवति. अपि च, अभेदं अभ्युपेत्यास्मान्प्रति प्रसङ्गो गीयते कथं अभेदे ग्राह्यग्राहकव्यवस्थेति. तच्चायुक्तम्. कथं ह्यभिन्नस्य तत्त्वस्य किञ्चिदगृहीतं नाम सम्भवति. यदि त्वभेदो नाभ्युपेयते, नायं प्रसङ्गो गातुं शक्यते. भिन्नत्वादेवाग्रहणोपपत्तेरिति । । ९३ । ।

 पूर्वपरिचोदनां इदानीं उपसंहरति तस्मादिति. यद्धि ग्रहणयोग्यं तद्गृह्यते यस्य च ग्राहकसद्भाव उद्भवो वा तद्ग्रहणयोग्यम्. अतः पूर्वोपन्यस्तस्य ग्राह्यग्राहकात्मनो द्वयस्य किञ्चिदेव ग्रहीतुं शक्यं नेतरदिति ग्रहणशक्त्यभावान्नोभयं चोदनीयं इति । । ९४ । ।

 अत्र परिहारं आह कुत इति. अयं अभिप्रायः न तावद्भ्रान्तिकल्पितो ग्राहकादिविभागः, बाधविरहात्. तथापि वा भ्रान्तित्वे संविद्रूपेऽपि तत्प्रसङ्गादभावात्मतापत्तिः. तदयं वास्तवो ग्राह्यादिविभागो नैकस्मिन्नद्वितीये ज्ञानात्मनि सम्भवतीति प्रथमं उक्तं नैतदस्तीत्यादिना.{२,१३९}पुनश्च अभिन्नत्वं यदा चेष्टं इत्यादिना एकस्यैव द्वैरूप्यं अङ्गीकृत्योभयग्रहणप्रसक्तिरापादिता. तत्र नैष परिहारो घटते अयोग्यत्वादभिभूतत्वादन्यन्न गृह्यते इति. न ह्येकस्मिन्ज्ञानात्मनि योग्यायोग्यत्वविभाग उद्भवाभिभवात्मत्वं वा सम्भवति. अतोऽवश्यं अभिन्नत्व इष्टेऽन्यतरसंवित्तौ द्व्याकारग्रहणेन भवितव्यं इति । । ९५ । ।

 किं पुनरेकस्योद्भवाभिभवात्मत्वं न सम्भवतीत्यत आह एकेति. एवं हि ग्राह्यग्राहकाभिधानं तत्त्वम्. तत्र यदि ग्राहकांशोऽभिभूतः कथं तदभिन्नो ग्राह्यांशो नाभिभूत इति शक्यते वक्तुं, विरुद्धधर्माध्यासेन भेदापत्तेरिति. एवं चोभयाभिभवे ग्राह्यांशस्यापि ग्राह्यत्वं न स्यादिति न किञ्चित्तत्त्वं सम्भवेदित्याह तथेति । । ९६ । ।

 एवं अयोग्यतापि विकल्पनीया किं उभयं अयोग्यं एकं वा. यद्युभयं न किञ्चिद्गृह्यत इति शून्यतैवापद्येत. यदि त्वेकं अयोग्यं इतरन्नेत्युच्यते तदेकत्राद्वितीये नोपपन्नं इत्याह अयोग्यतेति. ये पुनरत्र दृष्टान्ता उक्ताः प्रदीपप्रभादिषु रूपादयः, तत्रोद्भवाभिभवाभिधानं युज्यते. रूपादीनां परस्परभेदेन तत्रोद्भवाभिभवोपपत्तेः. भिन्नं हि स्पर्शाद्रूपं, तद्रात्रौ रूपोद्भवेऽभिभूतस्पर्शो न गृह्यत इति किं अनुपपन्नम्. तदेतदाह दृष्टान्ता इति. आदिशब्दाद्योग्यायोग्यभेदोऽपीति. स्वरूपभेदानुविधाय्युद्भवाभिभवादिभेदोऽपीत्यर्थः । । ९७ । ।

 ननु नास्ति रूपादीनां पारमार्थिको भेदो महान्खल्वयं क्लेशः यद्द्रव्यादेव तेषां भेदोऽभिधीयते. परस्परभेदास्तु क्लेशतरेणोपपाद्यन्ते. अत एकं एव द्रव्यादिरूपं ग्राहकभेदाद्रूपादिभेदभिन्नं आभासते मुखम्{२,१४०}इवादर्शभेदादिति मन्यन्ते. अतस्तत्राप्यभेद एवोद्भवादिव्यवस्था दृष्टेति न कश्चिद्विशेषः. अत आह यदापीति. अयं अभिप्रायः यदि तावदस्मत्सिद्धान्तो रूपादावाश्रीयते, ततस्ते द्रव्यात्परस्परतश्च भिद्यन्त एव. अथ मतान्तरेण, तथापि न तावदेकस्योद्भवाभिभवावपि सिध्यतः. अतोऽस्मन्मतेऽपि हि यथैकं एव मृद्रूपं घटशरावादिपरिणामभेदभिन्नं एवं एकं एव द्रव्यरूपं रूपादिभिः परिणामभेदैर्भिद्यत  
इत्याश्रयणीयम्. यत्तु एकस्यैव द्रव्यरूपस्य ग्राहकभेदाद्भेद इति, तदतिस्थवीयः. युक्तं हि मुखेषु प्रत्यभिज्ञानादौपाधिकभेदाश्रयणं आदर्शभेदाश्रयणेन. न त्विह तथेति वरं परिणामवाद एव. तत्र च नैकस्योद्भवादिव्यवस्था लोके दृश्यते. यस्त्वयं आकस्मिको रूपस्य स्पर्शात्मना परिणामः पुनस्तस्यैव रूपात्मना, स निर्निमित्तो न वक्तुं उचितः. एकस्यैव च द्रव्यस्यैकं रूपं दिवा गुणान्तरोद्भवेनाभिभूतं यद्नक्तं पुनर्बुध्यते, तन्नोपपन्नम्. परिणामे न हि दध्यात्मना परिणतं क्षीरं पुनः क्षीरात्मना परिणतं दृश्यते. अतः स्वभावादेव द्रव्यात्परस्परं च रूपादयो भिद्यन्ते इत्येतदेव साम्प्रतम्.  
यथा चासत्यपि देशादिभेदे भेदः सिध्यति तथानन्तरं एव वक्ष्यति. तदुपेक्ष्यैव तावत्परिणामवादं अभिदध्महे नैवं अप्येकस्योद्भवाभिभवाविति । । ९८ । ।

 यदपीदं अपरं उक्तं ग्राह्यादभिन्नं अपि किञ्चिन्नानुभूयते शब्दादौ नित्यत्वादीति, तदनुभाष्य दूषयति अभिन्नेति. यथा हि बुद्धिभेदनिबन्धनो रूपादीनां भेदः, एवं कृतकत्वादिधर्माणां शब्दाद्धर्मान्तरेभ्यश्च धीभेदकृतं भेदं अभिदधाना न दण्डेन वारयितुं शक्या इति । । ९९ । ।

 किं पुनरेषां भेदे कारणं अत आह न हीति. द्रव्यगुणकर्माण्येव तावद्भिद्यन्त इति किं अत्र कारणं अन्यदतः प्रत्ययभेदात्. स चायं अविशिष्टः कृतकत्वादिधर्मभेदेऽपीति तत्कारणकस्तेषां भेद इति. ननु{२,१४१}नामीषां देशभेदो वा मूर्तिभेदो वा दृश्यते. अतः कथं ते भिन्नाः, अत आह न चेति. न नः पारिभाषिको भावानां भेदः. संविदेकशरणा हि वयम्. सा च भिन्ना भेदं अभिन्ना चाभेदं व्यवस्थापयति. न तु देशतो मूर्तितो वा भेद इति इयत्तैव परिभाष्यत इति । । १०० । ।

 कीदृशी पुनरियं कृतकता, या बुद्धिभेदभिन्नावगम्यते अत आह
कारकाणां इति. योऽयं कार्यद्रव्याणां घटादीनां कारकैः कुलालादिभिः सम्बन्धः, सा कृतकता. कृत्तद्धितसमासेषु सम्बन्धाभिधानं त्वतल्भ्यां इति स्मृतेः. सेयं ईदृशी कृतकता कथं शब्दादभिन्नेत्युच्यते. अन्यो हि तदा शब्दो गकाराद्याकारः. अन्या चेयं कृतकता तस्य तत्कारकैः सम्बन्ध इति. अनित्यता तु सावयवानां घटादीनां तावदवयवविभागात्मिकेत्याह विभाग इति । । १०१ । ।

 निरवयवानां तु बुद्ध्यादीनां अवयवविश्लेषात्मकानित्यत्वासम्भवाद्योऽयं आत्मनोऽपरिणामरूपेणावस्थानं तन्नाशित्वं इत्याह बुद्धीति. नाशित्वं अनित्यतेति नित्यतायाः स्वरूपं दर्शयति नित्यत्वं इति. वस्तुत्वस्य सत्तातः केचिद्भेदं मन्यन्ते, तत्तु नेष्यत इत्याह वस्तुत्वं इति. सत्तैव वस्तुत्वं नापरं किञ्चिदित्याकृतिग्रन्थे वक्ष्यत इति । । १०२ । ।  
 प्रमेयताज्ञेयते अपि प्रमाणज्ञानसम्बन्धात्मिके शब्दाद्भिन्ने एवेत्याह प्रमाणेति. ज्ञानत्वं प्रमाणेतरज्ञानसाधारणं इति भेदेन ज्ञानसम्बन्धप्रभाविता ज्ञेयतोक्तेति. सर्वत्र चात्रासत्यपि देशादिभेदावसाये केनापि स्वसंवेद्येनात्मना भेदोऽवसीयत इत्याह सर्वत्रेति
| | १०३ | |

{२,१४२} अतो यथैवास्मन्मते बुद्धिभेदमात्रप्रभावितो रूपादीनां भेद इष्यते असत्यपि देशादिभेदे, तथैवैतेष्वपि शब्दादिधर्मभेदेषु भेदोऽस्तीत्युपसंहरति
तस्मादिति । । १०४ । ।

 नन्वेवं अपि तावदत्यन्तभेदो नैषां इष्यते, कथञ्चिद्भेदात्. अतः सिद्धं अभिन्नस्योद्भवादय इति. न सिद्धम्. अत्यन्तभिन्नता हि नास्माभिः कस्यचिदिष्यते, सर्वस्य सदाद्यात्मनाभेदात्. अस्ति तु केनापि रूपेण भेद इति तदाश्रयणेनैव विरुद्धधर्मसम्बन्धः समाधीयते. न चैतद्बौद्धसिद्धान्ते ज्ञानस्य सम्भवतीत्यभिप्रायेणाह अत्यन्तेति । । १०५ । ।

 किं पुनः कारणं अभिन्नस्यापि शब्दात्कृतकत्वादेरग्रहणं इति. भेदस्यापि विद्यमानत्वादिति चेद्, हन्तैवं अभेदोऽपि वास्तव इति किन्न शब्दग्रहणे गृह्यते, अत आह सर्वं चेति. यदेतत्कृतकत्वादिधर्मजातं उपन्यस्तं तत्सत्यपि शब्दाभेदे क्रियाहेत्वाद्यपेक्षया गृह्यते. न हि वस्त्वस्तीत्येव ग्रहणं भवति. अपि तु ग्रहणेतिकर्तव्यतासापेक्षम्. कृतकत्वस्य च क्रिया कुलालादिव्यापारः. तद्धेतुश्च कुलालादिः. जिघृक्षा च ग्रहणकारणम्. अतस्तदसंवित्तावभेदेऽपि शब्दान्न ग्रहणं कृतकत्वादीनाम्. अत्यन्ताभेदे तु ग्रहणादिव्यवस्था न सिध्येत्. न चासावस्माभिरिष्यत इति । । १०६ । ।

 न चायं धर्मधर्मिकृतो भेदो ज्ञाने सम्भवति. अद्वितीयत्वात्तस्य. नापि क्रियाहेत्वादितुल्यं अपेक्षणीयान्तरं अस्ति यत्कृता ग्रहणाग्रहणव्यवस्था{२,१४३}भवेत्. ज्ञानातिरिक्तवस्त्वन्तराभावादित्याह
ज्ञान इति. अन्यत्रानपेक्षेत्यसहमानः प्रत्यवतिष्ठते परस्परेणेति. अयं अभिप्रायः अपेक्षार्थ एव तावद्दुष्प्रतिपादः. अभिन्ने तत्त्वे किं केनापेक्ष्यते. उपेत्यापि ब्रूमः. य एव कश्चिदपेक्षिष्यते ग्राहको वा ग्राह्यो वा, स एव सन्निहितः. अत्यन्ताभेदात्तयोः. अतो नाग्रहणकारणं अन्यतरस्यापीति द्व्यात्मकग्रहणप्रसङ्गः । । १०७ । ।

 अत्र चोदयति नन्विति. यदेतदपेक्षां अभ्युपेत्य भवतोच्यते सन्निहित इति, तदयुक्तम्. न हि नो नीलादिग्रहणे ग्राह्यं इदं ग्राहको वायं इति बुद्धिरुत्पद्यते. अतो ग्राह्यग्राहकत्वेनानवगमात्कथं तयोः सन्निधानं अपेक्षा कथं उच्यत इत्यपेक्षाभ्युपगमो न युक्त इत्यर्थः । । १०८ । ।

 परिहरति मा भूदिति. यद्यपि ग्राह्योऽयं ग्राहकोऽयं इति वा न विकल्प्यते, तथापि तावदेकात्मनः सर्वेणैवात्मना गृहीतत्वाद्यदेवापेक्षितं तदेव लभ्यत इति युक्तं एव वक्तुम्. अन्योऽयं ग्राह्योऽयं ग्राहकोऽयं इति शब्दविकल्पः. अन्यच्च ज्ञानरूपम्. तच्चेत्समग्रं गृहीतं, किं अपरं अपेक्षणीयं यदग्रहणादुभयांशबोधो न भवेदिति. एवं अपि चेदुभयात्मकं न गृह्यते, कथं द्व्यात्मकं भविष्यति. अतः सिद्धं न द्व्यात्मकं ज्ञानं इत्यभिप्रायेणाह एवं इति । । १०९ । ।

 एवं तावद्यदुक्तं सत्यपि द्व्यात्मकत्वे न द्व्यात्मकं गृह्यत इति, तन्निराकृतम्. इदानीं द्व्याकारं एव ज्ञानं गृह्यत इति यद्बौद्धैरुक्तं तद्दूषयितुं उपन्यस्यति उत्तरोत्तरेति. एवं हि बौद्धा मन्यन्त स्वसंवेद्यैज्ञानस्य द्विरूपता. तद्धि जानामि घटं इत्येवोत्पद्यते. तत्र जानामीति{२,१४४}ग्राहकांशः. घटं इति च ग्राह्यांशः. तदेवं स्वसंवेद्येऽपि ज्ञानस्य द्विरूपत्वे यो नाम मूढो न सम्प्रतिपद्यते, तत्प्रतिबोधनार्थं उत्तरोत्तरविज्ञानविशेषनिर्देशो बौद्धैरभिमतः. एवं हि निर्दिशन्ति घटज्ञानं जानामीति. तदिह पूर्वेण विषयाकारेण ग्राहकाकारेण च रूषितो  
द्वितीयज्ञानस्य ग्राहकाकारः प्रचितो निर्भासते. तदाद्यस्य द्विरूपत्वे घटते. त्वाद्यं ग्राह्याकारमात्रं वा ग्राहकाकारमात्रं वा भवेत्, ततो द्वितीयाद्यपि तद्गोचरं तदाकारं एव भवेत्. तत्राद्यस्य ग्राह्यमात्रत्वे द्वितीयं अपि ज्ञानं घट इत्येवोत्पद्यते. तत्र शब्दत्रयेण निर्देशो नोपपद्येत घटज्ञानं जानामीति. न ह्यनातुराणां अनर्थको नाम निर्देशो भवति. एवं च तृतीयादिज्ञानेषु चतुष्टयादिभिर्निर्देशो दर्शयितव्यः. तस्मादुत्तरोत्तरज्ञानविशेषादवगम्यते अस्ति ग्राहकाकारसंवित्तिरपीति. यदपि चेदं अपरं द्व्याकारवेदने कारणं उक्तं 

 स्मृतेरुत्तरकालं च न ह्यसावविभावितः ।

इति. यथा खल्वयं स घट इति ग्राह्यं स्मरति, एवं घटज्ञानं अज्ञासिषं इति जानातिवाच्यं ग्राहकांशं अपि. न चानवगतपूर्वार्थविषया स्मृतिः सम्भवतीति पूर्वानुभवप्रतिबन्धात्स्मरणादानुमानिकी पूर्वं ग्राहकाकारसंवित्तिः कल्प्यत इत्याह स्मरणादिति । । ११० । ।

 तदेव प्रपञ्चयति एकाकारं इति सार्धेन. इदं च प्रागेव व्याख्यातं इति. यदि तु ग्राहकाकारो गृह्यते इत्याश्रीयते, तदाकारप्रचयदर्शनं उपपन्नं भवेदित्याह ग्राहकेति । । ११२ । ।

 कथं उपपन्नं इत्यत आह जायत इति. पूर्वं हि घटं जानामीति ज्ञानं ग्राह्यग्राहकाकारम्. तत्र तस्मिन्नेव विषयभूते. यत्परं घटज्ञानं जानामीति ज्ञानम्. तस्यात्मीयश्च ग्राहकाकारः. पूर्वौ च{२,१४५}स्वविषयभूतप्राप्यज्ञानस्थौ ग्राह्यग्राहकाकारावुपप्लुतौ भवतः. एवं त्र्याकारवेदनं उपपन्नं भवतीति । । ११३ । ।

 अनेनैव प्रकारेण तृतीयादिष्वपि ज्ञानेष्वाकारवृद्ध्या पूर्वपूर्वेभ्यो भिन्नता सिध्यति. इतरथा तु पूर्वस्य केवलग्राह्याकारत्वे स्वाकारसमर्पणेन विषयभावादुत्तरं अपि तत्सदृशं घटात्मकं एव भवेदित्ययुक्तम्. एवं केवलग्राहकाकारत्वे पूर्वस्योत्तरस्यापि ताद्रूप्यान्न वैलक्षण्यं सिध्येत्.

 निराकारत्वपक्षेऽपि तुल्यतैव प्रसज्यते ।

निराकारत्वसामान्यात्प्राचीनोत्तरसंविदोः । ।

इत्यभिप्रायेणाह परेष्विति. एवं तावदुत्तरोत्तरविज्ञानविशेषादित्येतत्प्रपञ्चितम्. स्मरणाच्चानुमानिकीत्येतदिदानीं प्रपञ्चयति ग्राह्येति. इदं च प्रागेव व्याख्यातं इति । । ११४ । ।

 आकारप्रचये तावत्परिहारं आह नेति. अयं अर्थः
नोत्तरोत्तरविज्ञानेषु प्रचयान्विता आकारा दृश्यन्ते, नीलाद्याकारमात्रप्रतिभानात्. सर्वदा हि नो विषय एवेदं इति बहिर्निर्भासते. कदाचिदेव तूद्भूतजिज्ञासस्यानाकारज्ञानप्रतिभानं इति वर्णितमसकृत्. अतो न ज्ञानारूढं आकारद्वयं दृश्यत इति संवित्प्रमाणकं अहं नीलं इत्यनवगतेः. कस्तर्हि घटं जानामीति जानात्यर्थः. नावश्यं विषयबोधेषु जानातिः प्रवर्तते. घटोऽयं इत्येव प्रतीतेः. यदा तु ज्ञानं एव जिज्ञासितं भवति तदार्थस्य ज्ञाततावशेन ज्ञानं अपि प्रतीयेत. तत्र चायं जानातिप्रयोगः. न वैतावता ज्ञानं एव द्व्याकारं भवति, विदिते बहिर्विषयाकारे  
पृथगेवेदं अनाकारज्ञानं इति. यद्यनाकारस्यैव ज्ञानस्य संवेदनं, कथन्तर्हि नीलाकारं पीताकारं ज्ञानं इति व्यपदेशोऽत आह विषयेति. अयं अभिप्रायः न तावज्ज्ञानं आकारवत्तया दृश्यते, बहिराकारत्ववेदनादित्युक्तम्. यस्तु नीलाकारं ज्ञानं इति व्यपदेशः, न तेनाकारवत्ता ज्ञानस्य सिध्यति. विषयो हि नीलादिव्यपदेशभाजनम्. तद्व्यपदेशेनैव च ज्ञानं व्यपदिश्यते न तु तन्नीलम्.{२,१४६}कस्य हेतोः परव्यपदेशेन व्यपदिश्यत इति चेद्, न. तं विना व्यपदेष्टुं अशक्यत्वात्. न हि तद्व्यपदेशं अन्तरेण निरूपयितुं शक्यं ईदृशं नामेदं ज्ञानं इति, स्वयं अनाकारत्वात्संविदां इति । । ११५ । ।

 यत्तु निराकारत्वपक्षे सर्वसंविदां तुल्यतैव प्रसज्यत इत्युक्तं, तदयुक्तम्. अनाकारत्वेऽपि ग्राह्यभेदप्रमाणकत्वाद्भेदस्य, ग्राह्या हि विषयाः संवित्तौ प्रमाणम्. ते च भिन्ना दृश्यमाना भिन्ना एव संवित्तीरवस्थापयन्तीति. अतस्तद्भेदसिद्धये तत्समवेताकारान्तराभ्युपगमो न युक्त इत्याह तस्मादिति. ग्राह्यभेदनिबन्धनस्तत्प्रमाणक इत्यर्थः । । ११६ । ।

 नन्वस्तु ग्राह्यभेदो भेदे प्रमाणम्. अनाकाराणां तु केनात्मना भेद इत्येव दुष्प्रतिपादं अत आह निराकारत्वेति. अयं अभिप्रायः किं इदं अनाकारत्वं संविदाम्. यदि निरस्वभावत्वं, तन्नेष्यते विषयवशोन्नीयमानप्रकाशस्वभावत्वात्. अथ नीलाद्याकारविरहः, न. आकाशकालात्मदिक्कर्मसु तदभावेऽपि भेदाभ्युपगमात्. अतो यथा नीलाद्याकारा एव भावा आकारवत्त्वेनाभिन्ना अपि परस्परेण भिन्ना भासन्ते, एवं अनाकारत्वेनाभिन्नान्यपि ज्ञानानि ग्राह्यभेदोन्नीयमानेनात्मना भेत्स्यन्ते स्वभावादेवेति । । ११७ । ।

 स्मरणाच्चानुमानुकीति यदुक्तं तदिदानीं उपन्यस्य दूषयति
स्मृतेरिति. मिथ्यैवैतद्बौद्धैर्गीयत इत्यर्थः. कथं मिथ्या अत आह तदैवेति. तदैव खल्विदं ग्राहकाकारं ज्ञानं संवेद्यते. घटो हि तत्र स्मर्यते. तत्स्मरणान्यथानुपपत्त्या च तत्कारणभूतं ज्ञानं अर्थापत्त्या कल्प्यते. नूनं मया घटो ज्ञातः, कथं अन्यथा स्मर्यते. तत्रैव चार्थापत्तिवेद्ये\[७२७\]ज्ञानेऽज्ञासिषं इति पदप्रयोगः, न तु ज्ञानं अपि पूर्वं गृहीतं इति । । ११८ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२७\] द्ये ज्ञासि (कःआ)   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

{२,१४७} यत्पुनर्द्व्याकारवेदने पूर्वं उक्तं अभेदं चाभ्युपेत्यायं इत्यत्र कथं एकस्मिन्गृह्यमाणे परो न गृह्यत इति. तद्दूषयति गृहीतं इतीति. यदस्माभिरंशद्वयाग्रहणे निमित्तं अनुयुक्तो भवान्किं उभयात्मकं न गृह्यत इति, नानेनास्माकं वाक्यप्रवृत्तिमात्रं एव भवतोऽभिमतं यथा तथा वा तावदभ्यधास्त्वं इति. अपि तु अग्रहणकारणं वा त्वया वक्तव्यम्. वास्तवं वाग्रहणं, न त्वभेदाद्द्व्यात्मकं गृहीतं इति वाक्प्रवृत्तिमात्रेणास्माभिर्मुच्यस इति । । ११९ । ।

 परमार्थतस्तु ग्राह्यग्राहकाकारवेदनं नास्तीत्युक्तं एवेत्याह
ग्राह्येति. स्यादेतत्. मा नाम प्रत्यक्षेण द्व्यात्मकं गृह्यताम्. अनुमानेन तूभयाकारवेदनं साधयामः. ग्राहकात्मा गृहीतो ग्राह्याभेदात्, तदात्मवदित्यत आह प्रत्यक्षेति. अयं अभिप्रायः प्रत्यक्षं ज्ञानं इति वः पक्षः. न चास्मिन्पक्षेऽनुमानेन ग्रहणसाधनं युक्तम्. यदि हि द्व्याकारं ज्ञानं उत्पन्नं भवेत्, तथैव प्रकाशेत. अतो नैषा द्व्याकारोपलब्धिरानुमानिकी प्रत्यक्षज्ञानपक्षे स्यात्. न च प्रत्यक्षेण द्व्याकारं ज्ञानं कैश्चिदुपलभ्यत इति न द्व्याकारता ज्ञानस्येति  
| | १२० | |

 यदि त्वेकाकार एव ज्ञाने द्व्याकारता कल्प्यते, एवं सत्यप्रमाणकत्वाविशेषात्सहस्राकारतैव किं न कल्प्यते इत्याह एवेति । । १२१ । ।

 अत्र चोदयति ग्राह्येति. अयं अभिप्रायः
यदेतदन्यतरांशग्रहणेऽभिन्नत्वादपरस्यापि ग्रहणं आपादितं भवता तदयुक्तं, अभेदे हि सत्य्{२,१४८}एतत्स्यात्. न तु ग्राह्यग्राहकांशयोः परस्परं अभेदः. ज्ञानं हि तत्राभिन्नं अंशौ च परस्परं भिन्नावेव. अतो यथैन्द्रवायवादिग्रहाः परस्परं भिन्ना अपि ज्योतिष्टो(?म ।माङ्ग)त्वेन न भिद्यन्त इति मीमांसका मन्यन्ते, एवं ज्ञानस्यापि स्वात्मनाभेदेऽप्यंशयोः परस्परं भेदान्न ग्रहणसङ्करपरिचोदनावकाश इति निराकृतस्वपक्षस्य बौद्धस्य प्रत्यवस्थानं इति. सिद्धान्तवादी तु न तावदयं एकान्तवादी बौद्धो भिन्नाभिन्नत्वम्  
अभ्युपेत्य ग्राह्यग्राहकयोर्भेदं अभिधत्त इति सम्भवति, तन्नूनं ऐकान्तिक एवानेन ग्राह्यग्राहकयोर्भेदोऽभिहित इति मन्वान आह सिद्ध इति. इतरः स्वाभिप्रायं आविष्कर्तुं परपक्षनिषेधं तावदाह नेति. कारणं आह
ज्ञानत्वादभेदतः. अयं अर्थः नैवं अपि भवत्पक्षसिद्धिः, ज्ञानत्वेनांशयोरभेदादित्युक्तं एवेति । । १२२ । ।

 इतर इदानीं सिद्धान्तहानिं आपादयंस्तं एवंवादिनं निगृह्णाति
भिन्नेति. साङ्ख्या हि प्रकृतिविकारयोरत्यन्तभेदं अनिच्छन्तो विकारात्मना प्रकृतौ भेदं तदात्मना च विकाराणां अभेदं सङ्गिरन्ते. तद्यथा साङ्ख्यमतेन भिन्नाभिन्नात्मकं वस्तु परिकल्प्यते, तथा कथं त्वया भ्रान्तचित्तेन बुद्धशासनं उक्त्वा भिन्नाभिन्नत्वं एकस्य ज्ञानात्मनः परिकल्पितम्. अस्माकं त्वनेकान्तवादिनां उपपन्नो ज्योतिष्टोमे तथाभ्युपगम इति । । १२३
| |

 भवतस्तु यदि ग्राह्यग्राहकात्मकं द्वयं ज्ञानात्मनैकं, ततो भिन्नत्ववागनुपपन्ना, नोचेदेकत्वं इत्याह एकं इति । । १२४ । ।

 एवं चात्र भवन्मताश्रयणेनैकात्म्यं आपादयितुं शक्यं इत्याह
एकेति. ग्राह्यग्राहकावेकात्मानौ, एकरूपात्ज्ञानात्मनोऽभेदात्. तदात्मवदेव. ग्राह्यग्राहकयोर्मिथः परस्परं एकत्वेन कारणेन ज्ञानं ग्राह्यात्मकं ग्राहकात्मकं वा भवेदिति । । १२५ । ।

{२,१४९} तत्र चैकात्मकत्व आपन्ने ग्राह्यग्राहकयोरन्यतरस्यापाये जाते परस्यापीतरविधुरस्यानुपपत्तेरंशद्वयासत्त्वं एव ज्ञानस्य भवेत्. एवं च निःस्वभावं अभावात्मकं ज्ञानं आपन्नं इति शून्यता प्रमाणार्थयोः स्यादित्याह तत्रेति । । १२६ । ।

 एवं तावदभिन्नात्मनो ज्ञानादभेदादंशयोरभेद आपादितः. इदानीं भिन्नाभ्यां वाप्यंशाभ्यां अभिन्नत्वात्ज्ञानात्मनो भेदं आपादयति
भिन्नाभ्यां इति. एवं चात्यन्तभेदे ग्राह्यग्राहकयोः सिद्धं द्वैतं इत्यभिप्रायेणाह ततश्चेति । । १२७ । ।

 एवं द्वैतसिद्धौ यदि ज्ञानं इति संज्ञामात्रं एव ग्राह्यग्राहकयोः कर्तुं अभिमतं भवताः, तदभ्युपगच्छाम एवेति सोपहासं आह
तयोरिति. अथवा किं पारिभाषिकेण ज्ञानशब्देन, अस्माकं इवैक एवायं ज्ञानशब्दोऽक्षादिवत्साधारणतयार्थज्ञानयोर्व्युत्पत्तिभेदेन वर्तत इत्याह
अथापि वेति. यदि ज्ञायत इति ज्ञानं कर्मणि ल्युडन्तो ज्ञानशब्दोऽनुशिष्यते, ततोऽर्थो ज्ञानम्. अथ तु ज्ञप्तिर्ज्ञानं ज्ञायतेऽनेनेति वा भावकरणयोर्व्युत्पाद्यते, ततो धीरेव ज्ञानं इत्युभयज्ञानतोपपत्तिरिति । । १२८ । ।

 सर्वथापि हि ज्ञानशब्दव्युत्पत्तौ वस्तुभेदस्तावत्सिद्ध एव. शब्दस्तु यथारुचि ज्ञानार्थयोरन्यतरत्र प्रवर्तताम्. नात्र नो विप्रतिपत्तिरित्याह सर्वथेति । । १२९ । ।

{२,१५०} अत्रापरे बौद्धा वदन्ति सत्यं अस्ति ग्राह्यग्राहकयोर्भेदः. नैवं अपि बहिरर्थः सिध्यतीति, ज्ञानस्यैवातीतस्योत्तरज्ञानग्राह्यत्वात्. अत एवेदम्भावः, परगोचरत्वात्संविदः. कथं अतीतं ग्राह्यं इति चेद्, न. हेतुत्वस्यैव ग्राह्यत्वात्. यदेतदुत्तरज्ञानजनने स्वाकारसमर्पणेन पूर्वस्य हेतुत्वं तदेव तस्य ग्राह्यत्वम्. यथाहुः 

 भिन्नकालं कथं ग्राह्यं इति चेद्ग्राह्यतां विदुः ।

 हेतुत्वं एव युक्तिज्ञा ज्ञानाकारार्पणक्षमं । ।

इति. अयं च सौत्रान्तिकवैभाषिकयोः साधारणः श्लोकः. तदेतदुपन्यस्यति अथेति. यद्यपि ग्राहकाद्भिन्नं ग्राह्यं, तथापि ज्ञानान्तरं एव तदतीतं न त्वर्थ इति. एतदपि दूषयति ज्ञानत्व इति. तस्य ग्राह्यत्वाभिमतस्य ज्ञानस्य ज्ञानत्वे युक्तिर्न काचिदस्तीति भाव इति. यदि तु पूर्वोक्तया कर्मव्युत्पत्त्या ज्ञानं तदिष्यते तदस्माभिरिष्यते इत्याह पूर्वेति । । १३० । ।  
 ज्ञानं ज्ञानं इत्यनुगतं तु रूपं न द्वयोर्ग्राह्यग्राहकयोरवगम्यत इत्याह ज्ञानं इति. अक्षादिवत्साधारणशब्दतां अभ्युपगच्छामः न त्वाकृतिशब्दतां इति. उपेत्यापि ब्रूमः. तत्खलु सामान्यं पूर्वोत्तरयोरनुयायि ताभ्यां भिन्नं अभिन्नं वा. न तावद्भिन्नं तैरुपेयत इत्याह व्यतिरिक्तं इति । । १३१ । ।

 अयं चापरो व्यतिरेके दोष इत्याह व्यतिरेक इति. तयोः पूर्वोत्तरयोर्ग्राह्यग्राहकयोः. ज्ञानसामान्याद्व्यतिरेके इष्टे, तस्मिंस्ताभ्यां भिन्न इति यावत्. तयोर्ज्ञानात्मकता न स्यात्, तेनैव रूपेण ज्ञानत्वाभ्युपगमाद्{२,१५१}इति. किं अतो यद्येवं अत आह तद्रूपेति. ज्ञानरूपरहितत्वे सत्यज्ञानात्मनो वस्तुनोऽभावात्पूर्वोत्तरयोर्ज्ञानयोरभाव एवापद्यत इति । । १३२ । ।

 अपि च तत्सामान्यं ताभ्यां सम्बध्यमानं प्रत्येकं कार्त्स्न्येन सम्बध्यते भूतकर्मगुणवत्, व्यतिषज्य वा मालागुणवत्. पूर्वस्मिन्कल्पे भेदः. उत्तरस्मिन्सावयवत्वं इति वैशेषिकादिवद्दोषप्रसञ्जनं कर्तव्यं इत्याह ताभ्यां इति । । १३३ । ।

 वैशेषिकादिवदित्येतद्विवृणोति यथेति. यथैव वैशेषिकादीनां परैर्बौद्धैरेव जात्यादावेते दोषा उक्ताः, तथैवैषां बौद्धादीनां अपि भिन्नयोः पूर्वोत्तरज्ञानयोरभिन्नस्य ज्ञानसामान्यस्य सङ्गतौ सम्बन्धे एते दोषा इति । । १३४ । ।

 यदि तु ताभ्यां अव्यतिरिक्तं सामान्यां इष्यते, ततो योऽसौ भिन्नाभ्यां अभिन्नत्वात्प्राग्भेद आपादितः स एवापद्यत इत्याह ताभ्यां इति. अपि च किं आत्मकं तत्सामान्यं इत्यपि चिन्तनीयं एव. तत्रास्मदभिमतसामान्याश्रयणे तावदुक्तः प्रसङ्गः. सादृश्यरूपं अपोहरूपं च सामान्यं परस्तान्निराकरिष्यत इत्याह सादृश्येति । । १३५ । ।

 अपि चात्रापोहरूपसामान्याभ्युपगमेऽधिको दोष इत्याह
वस्त्वन्तरस्येति. एतदेव विवृणोति नेति. अज्ञाननिवृत्त्या ज्ञानं ग्रहीतव्यम्. न च ज्ञानमात्रवादिनोऽज्ञानं नाम किञ्चिदपोह्यं अस्तीति । । १३६ । ।

{२,१५२} न चात्यन्तासत एवापिहो घटते इत्याह अपोह इति. अयं अभिप्रायः
यदि ज्ञानाभावमात्रं अज्ञानं तत्तर्ह्यवस्तुरूपं कथं अपोहक्रियाकर्म भविष्यतीति. अपोह्यत्वाभ्युपगमे वा अभावस्यापि वस्त्वन्त(?रा ।रता)पत्तिरित्याह वस्त्वन्तरं इति. कारणं आह अपोह्यत्वाच्च वस्तुतेति. चशब्दो हेताविति । । १३७ । ।

 अतोऽवश्यं ज्ञानाभावस्यानपोह्यत्वादज्ञाननिवृत्तौ ज्ञाने इष्यमाणे ज्ञानादन्यदज्ञानं अर्थ एव ते प्रसज्यत इत्याह तेनेति. अत्र किञ्चिदाशङ्क्ते कल्पितम् इति. ज्ञेयादिशब्देषु हि बौद्धैरुक्तं 

 अज्ञेयं कल्पितं कृत्वा ज्ञेयशब्दः प्रवर्तते ।

इति. तदिहापि समानम्. अज्ञानकल्पनया तदपोहेन ज्ञानशब्दो वर्तिष्यते. तेन नापोह्याभावो न च वस्त्वन्तरतापत्तिरिति. एतदपि दूषयति नेति. यदेव हि क्वचिद्दृष्टं तदेवान्यत्र कल्प्यते. अत्यन्तासतस्तु ज्ञानादन्यस्याबुद्धिविषयस्य कल्पना केति । । १३८ । ।

 तदेवं कल्पनीयान्तराभावादज्ञानाकारा बुद्धिरेवाज्ञानतया कल्पनीयापन्नेत्याह बुद्धिरिति. तत्र चायं दोष इत्याह ततश्चेति । । १३९
| |

 किं अतो यद्येवं अत आह न चेति. न ज्ञानान्तरापोहेन ज्ञानं एव ग्रहीतुं शक्यत इति. अत्रैव दृष्टान्तं आह वृक्ष इति. न हि वृक्षार्थो वृक्षापोहेन प्रत्येतुं शक्यत इति । । १४० । ।

{२,१५३} अपि च यासावज्ञाननिर्भासा बुद्धिरज्ञानतया कल्पिता, तस्या ज्ञानत्वं न भवेत्. न हि यद्रूपं यदपोहेन प्रतीयते तत्रैव तद्भवति. वृक्षत्वस्यावृक्षेष्वपोह्येषु घटादिष्वभावादित्याह अपोह्य इति । । १४१
| |

 एवञ् च तस्याज्ञानत्वाभिमतस्य ज्ञानत्वाभावादर्थत्वं एवापन्नम्. अतोऽज्ञानवाचोयुक्त्यार्थ एवाभिमत इत्यभिन्नार्थत्वं इत्याह
ततश्चेति. किञ् चैवं अपि चायं अज्ञानापोहवादी वक्तव्यः किं आलम्बनोऽयं अज्ञानप्रत्यय इति. न तावद्बाह्यालम्बनं किञ्चिद्भवद्भिर्ज्ञानं इष्यते. न चास्य स्वांशालम्बनत्वं ज्ञानान्तरालम्बनत्वं वा सम्भवतीत्यनन्तरं एव वक्ष्यतीत्यभिप्रायेणाह अज्ञानेति. तन्न तावद्ज्ञानमात्रवादिनां अज्ञानं नाम किञ्चिदस्ति यदस्यालम्बनं स्यादित्याह नेति. अत्र चोदयति नन्विति. अस्यार्थः वस्त्वात्मकं हि ज्ञानातिरिक्तं अस्माभिर्निषिद्धम्. अभावात्मकं त्वज्ञानं किं अज्ञानप्रत्ययेन नावलम्ब्यत इति । । १४३ । ।

 परिहरति भाव इति. अयं अभिप्रायः येन तावदाबालं आस्थविरं च प्रसिद्धा महीमहीधरोदधिप्रभृतयो ग्राह्या अपलपिताः, तस्य किं इति सूक्ष्मन्यायवेदनीयो भावो ग्राह्यो भविष्यति तन्मते च सर्वोपाख्यानविरहलक्षण इति. अपि च यद्भावधियां स्वांशपर्यवसाने कारणं उक्तं, तदभावबुद्धेरप्यविशिष्टम्. अतः कथं असौ बाह्याभावालम्बनं स्यादित्याह स्वांशेति । । १४४ । ।

{२,१५४} तदवश्यं पारिशेष्यादज्ञानप्रत्ययस्यापि ज्ञानान्तरं वा स्वांशो वा ग्राह्योऽभ्युपगन्तव्य इत्याह तेनेति. अस्तु तदेव ग्राह्यं, को दोषोऽत आह
स्वरूपेति. ज्ञानान्तरं स्वात्मा वा ज्ञानस्य ज्ञानस्वभावत्वान्नाज्ञानप्रत्ययेन विषयीकर्तुं शक्यते. स्वरूपविपरीतस्याग्राह्यत्वाद्यदाकारो हि प्रत्ययस्तदाकारं एव ग्राह्यं अवस्थापयति. अज्ञानाकारश्च प्रत्ययः कथं ज्ञानं आलम्बनीकर्तुं शक्नोति. स्वरूपविपरीतं न ग्राह्यं इति । । १४५ । ।

 एतदेव दर्शयति यथेति. अतः सिद्धं न ज्ञानमात्रत्वेऽपोह्यं अस्तीत्याह तेनेति. एवं चासत्यपोह्येऽपोहस्वरूपस्याप्यभावान्न तेनात्मनापि ग्राह्यग्राहकयोर्ज्ञानयोर्ज्ञानात्मना समानत्वं इत्याह
ग्राह्यग्राहकयोरिति. एवञ् चोभयोः साधारणरूपाभावाद्ग्राह्यग्राहकयोरन्यतरत्र ग्राह्ये ग्राहके वा ज्ञानत्वं अभ्युपगन्तुं युक्तं इत्याह तस्मादिति । । १४७ । ।

 तथापि को निश्चयः ग्राहकं ज्ञानं न तु ग्राह्यं इत्यत आह
अत्रेति. उभयसिद्धं हि ग्राहकस्य ज्ञानत्वं ग्राह्यस्य त्वस्माकं असिद्धं इति. एवं तावद्ज्ञानं ग्राहकं अर्थो ग्राह्य इति साधितम्. अथ वा किं नोऽनेन व्यसनेन. तत्त्वभेदो हि नो द्वैतानुगुणतया साध्यः. स तावत्सिद्धः. सिद्धे च तस्मिन्यथारुचि व्यपदेशोऽस्तु नामेत्याह वस्त्विति । । १४८ । ।

 यथारुचि व्यपदेशं एव दर्शयति ज्ञानं इति. उभयं वा ज्ञानशब्दे वाच्यं अस्तु अर्थो ज्ञानं च. अर्थ एव वा ज्ञानशब्दवाच्यः न ज्ञानम्{२,१५५}इत्यर्थः. ग्राहक एव वार्थशब्दवाच्योऽभिधीयताम्. नैवं अपि काचित्पक्षक्षतिः. सिद्धत्वाद्द्वैतस्येत्यभिप्रायेणाह ग्राहक इति. भाष्यकारेण त्वतीतबुद्धेर्ग्राह्यत्वनिराकरणार्थं क्षणिकत्वं कारणं उक्तं येनैवं आह अर्थविषया हि प्रत्यक्षबुद्धिः, न बुद्धिविषया. क्षणिका हि सा, न बुद्ध्यन्तरकालं अवस्थास्यते इति. तदुपन्यस्यति बुद्ध्योरिति. अतीता हि पूर्वा बुद्धिर्नासावुत्तरया ग्रहीतुं शक्यते. तत्कालेऽसत्या वर्तमानवद्ग्रहीतुं अशक्यत्वाद्  
ग्राह्यस्य चेदं नीलं इति वर्तमानवद्भासादिति. अतः क्षणिकत्वात्कारणाद्बुद्धेः ग्रहीतुं अशक्यत्वातस्मन्मताश्रयणेनार्थात्मकतैव बुद्धेरुपेयेत्याह अर्थ इति. यदि तूच्यते मा भूदतीताया बुद्धेर्ग्राह्यत्वं, सहभाविनोस्तु ज्ञानयोर्ग्राह्यग्राहकत्वं न नोपपन्नं इति. तदयुक्तं सहभावानुपपत्तेः. कथं हि समनन्तरप्रत्ययाधीनात्मलाभं उत्तरं तेन सहोत्पद्यत इति सम्भावयामः. सहत्वेऽपेक्षानुपपत्तेः. अस्तु वा जन्मयौगपद्यं ज्ञानयोः. एवं अपि न मानमेयता सम्भवति. हेतुत्वं एव हि ग्राह्यत्वं उक्तम्. न चासति पौर्वापर्ये तत्सम्भवति, सहजन्मनोरन्योन्यनिरपेक्षत्वात्. तदिदं आह अन्योन्येति. कथं  
निरपेक्षं अत आह क्रियेति. यदि हि ज्ञानयोः कश्चित्क्रियाकारकसम्बन्धो भवेत्, एवं अपेक्षा भवेत्. न चासौ सहोत्पत्तौ सम्भवति. स्वाकारार्पणेन हेतुत्वं निराकृतं एवेति. ननु तवाप्यर्थज्ञानयोः कार्यकारणभावे क्रियाकारकसम्बन्धः कः, अत आह अर्थेति. येन व्यापारेण बुद्धेः प्रमाणत्वं सा मितिः कश्चासौ. यदेतद्बुद्धिजन्मेति प्रत्यक्ष उक्तम्. तदस्यां मितौ यार्थविज्ञानयोः सङ्गतिः. सानयोः कार्यकारणभावः. सा हि बुद्ध्यर्थाभ्यां सहिताभ्यां भाव्यते. यावद्धि नार्थो धीविषयः, तत्कर्म भवति. बुद्धिश्च जन्मनि कर्त्री. न तावन्निर्विषया{२,१५६}अकर्तृका  
चोत्पत्तिः सम्भवति. तदनेन क्रियाकारकसम्बन्धेनास्ति ज्ञानार्थयोः कार्यकारणभावः. तदेतदर्थस्य बुद्धेरुत्पत्तौ कर्मकारकत्वं एतदेवास्य ज्ञानकारणत्वम्. अत्रेति. मीमांसकसिद्धान्त इत्यर्थः. न चैष प्रकारो बौद्धमते सम्भवति, युगपज्जन्मनोर्जानयोर्जन्मन एवाभावाद्ज्ञानातिरिक्तस्य यौगपद्ये चान्यतरोक्तावन्यतरस्य कारणत्वासम्भवादित्यभिप्रायेणाह नेति. अपि च, इदं कार्यं अयं हेतुरित्यपि नियमो यौगपद्ये दुरधिगमः अनपेक्षत्वाविशेषात्. न खलु सव्येतरविषाणयोर्युगपज्जन्मनोः शक्यं अवगन्तुं इदं कार्यं इदं कारणं इत्यगृह्यमाणे विशेषे, तदेतदाह नियम इति. नन्वगृह्यमाणे विशेषे  
उभयस्योभयं कारणं भविष्यतीत्यत आह द्वयं इति. यदि पूर्वं उत्तराधीनात्मलाभम्, उत्तरं च पूर्वाधीनं, ततो दुरुत्तरं इतरेतराश्रयं इति
| | १५२ | |  
 नन्वत्रापि तद्भावभावितैव कार्यकारणभावे चिह्नम्. अस्ति च युगपज्जन्मनोरपि विज्ञानयोस्तद्भावभावः, पूर्वज्ञानसम्भवक्षण एवोत्तरस्य भावात्. अतः कुतो यौगपद्ये न हेतुहेतुमत्ता, अत आह तद्भावेति. सत्यम्. तद्भावभाविता कार्यकारणत्वे लक्षणं न पुनः पौर्वापर्यरहिता. तन्नियमसहितं एव तु तद्भावभावहेतुकं कार्यकारणभावे लक्षणं आहुः. न च यौगपद्ये पौर्वापर्यं, नतरां नियम इत्यकार्यकारणतेति । । १५३ । ।

 परस्परसहितं उभयं कार्यकारणलक्षणं न त्वनपेक्षितं इत्यत्रैव निदर्शनं उपन्यस्यति गवाश्वस्येति. न खलु कदाचिदश्वात्पूर्वं गवि जाते{२,१५७}पश्चाज्जायमानोऽश्वः पौर्वापर्यात्तत्कारणको भवति. तथैकसन्तानक्षणभाविनः सन्तत्यन्तरजस्य क्षणस्य न तद्भावमात्रात्तत्कार्यत्वं असति पौर्वापर्ये. एवं घटेन सहोत्पद्यमानेषु रूपादिषु नान्योन्यं कार्यकारणभाव इष्यते. न ह्यवयविद्रव्यस्य रूपेऽवयवी कारणम्, अश्वादिरूपाणां एव प्राक्सतां क्रमेण तत्र कारणत्वात्. एतौ च स्वमतपरमतभेदेन व्याख्येयौ दृष्टान्तौ. आवयोरेव तद्भावभावितामात्रं न कार्यकारणत्वे लक्षणं इत्युक्तं  
भवतीति. तस्माद्यो यस्मिन्नियमेन पूर्वं अवस्थिते जायते, स तत्कारणको नान्य इत्याह तस्मादिति । । १५५ । ।

 यत्पुनरत्र परैर्यौगपद्येऽपि कार्यकारणभावो दृश्यत इति प्रदीपप्रभादिसिद्धवन्निदर्शनं उक्तं, तन्न. न सिद्धं, तत्रापि सूक्ष्मस्य कालभेदस्य विद्यमानत्वात्. प्रदीपकार्या हि प्रभा नासौ प्रदीपेन सहैव निष्पद्यते. एकदा प्रदीपे जातेऽनन्तरं एव निष्पद्यते प्रभा. तस्माद्न क्वचिदपि यौगपद्ये कार्यकारणभाव इत्याह हेत्विति. यद्यस्ति कालभेदः कस्मान्न लक्ष्यते, अत आह दुर्लक्ष इति. यथा निरन्तरं उपर्युपरिभावेन स्थिते पद्मपत्रशते भिद्यमाने कालभेदो दुर्लक्षः, एवं प्रदीपप्रभयोरपि. यथा च तत्र ना(न)न्तरिता सीची भिन्नत्तीति तत्र कालभेदे प्रमाणम्, एवं नानिष्पन्ने प्रदीपे तत्तेजो विसरतीति समानं उभयत्रापि प्रमाणं  
कालभेदे. तुलान्तनमनोन्नं अनयोस्तु न परस्परं कार्यकारणभावो द्वयोरप्येकहेतुत्वात्. तोलयिता हि तत्र सहभुवोर्द्वयोरपि कारणम्. कक्ष्यासूत्रसन्निवेशविशेषो वा. सूत्रं हि तत्र मध्ये भवत्समं तौ धारयति. एकतरत्र भवद्विषमं प्रवर्तयति. न च पुनरुन्नामहेतुर्नामः न च नामहेतुरुन्नाम इति न क्वचित्सहजन्मनोः कार्यकारणभाव इति । । १५७ । ।

{२,१५८} यथा च पूर्वोत्तरज्ञानयोर्यौगपद्येन कार्यकारणभावः एवं ज्ञानभागयोरपि ग्राह्यग्राहकात्मनोः कार्यकारणभावो निराकार्यः. न चाकारणभूतस्य ग्राह्यता सम्भवतीति यौगपद्ये प्रसङ्गेन भागावुपसङ्क्रम्य दर्शयति भागयोरिति. मानमेयत्वनिराक्रियेत्यर्थः. यदि तूच्यते मा भूद्यौगपद्ये पूर्वं आलम्बनं उत्तरस्य, क्रमेणैव तु भविष्यति. कथं असतोऽतीतस्यालम्बनत्वं इति चेद्, न. शक्त्यर्पणद्वारेणोपपत्तेः. पूर्वं हि ज्ञानं उत्तरस्मिन्वासनापरनामानं शक्तिं अर्पयति. ततस्तद्रूपं तज्जायमानं तदालम्बनं इत्याख्यायते, अत आह न चेति । । १५८ । ।

 किं इति न भ(?वः ।वेत्.) अत आह ग्राह्यं इति. शक्त्यर्पणेन हि पूर्वस्य ग्राह्यत्वे ग्राह्यं अतीतं भवेत्. अतीतं एव हि तद्वासनावशादुत्तरेणालम्ब्यते स्मृत्येव पूर्वज्ञानं इति. भवत्वतीतं ग्राह्यं को दोषः अत आह ताद्रूप्यं इति. ताद्रूप्यं अतीतरूपत्वं वर्तमानावभासिनो ग्राह्यस्य संविद्विरुद्धं अप्रमाणकं भवेत्. कथं ह्यतीतं अबधितया बुद्ध्या वर्तमानतया गृह्येत. तथावागृह्यमाणं अतीतं भवेदिति. कथं ताद्रूप्यं अप्रमाणकं अत आह अतीतेति. अयं अभिप्रायः
पूर्वज्ञानाहितवासनावशेन जायमानं उत्तरं स्मृतिरूपं एव भवेत्. स्मृत्या च स इत्यतीतत्वानुविद्ध एव स्वगोचरोऽनुभूयते. न चेह तथानुभूयते, प्रत्युत्पन्नवदिदम्  
इति संवेदनात्. अतः कथं असंवेद्यं एव ताद्रूप्यं प्रमाणवद्भविष्यति. एतच्च ज्ञानातिरिक्तवासनाभ्युपगमेनोक्तम्. न तु ज्ञानमात्रवादिनां तदतिरिक्ता वासना च काचिदस्ति. न चोपपद्यते, अनाधारवा(सना)नुपपत्तेः. न चातीतं असद्वासनाधारः सम्भवति. न चोत्तरं अनागतम्, असत्त्वादेव. न च परस्य जन्मकालं यावत्पूर्वं अवतिष्ठते येन तस्मिन्वासनां आधाय नश्यतीति शक्यतेऽवगन्तुम्. क्षणिकत्वात्. न च सन्तानिभ्योऽतिरिक्तः सन्तानो नाम कश्चिदस्ति यो वासनाधारो भवेत्. न चानाधारैव शक्तिरात्मानं लभेत.{२,१५९}भणितश्चायं वासनाभङ्गो निरालम्बनानुमाननिराकरणावसर इत्यलं अनेनेति. अत्र चोदयति स्वप्ने न स्यादिति. यदुक्तं भवतातीतत्वानुविद्धस्मृत्यानुभूयत  
इति. तन्न. स्वप्ने प्रत्युत्पन्ननिर्भासात्. न च न स्मृतिः स्वप्न इति साम्प्रतं प्रत्युत्पन्नकारणान्तराग्रहणात्. न हि तत्रेन्द्रियलिङ्गादि ज्ञानकारणं किञ्चिदुपलभ्यते. न चाकारणिका ज्ञानोत्पत्तिः सम्भवति. अतोऽवश्यं स्मृतिरेव सेति वक्तव्यम्. स्मृतिरपि च वर्तमानवन्निर्भासत इति तद्वदिहापि भविष्यतीति. परिहरति विपर्ययादिति. सत्यम्. अतीतत्वेन स्वप्ने बोधो न भवति. किन्तु विपर्ययादसौ तथावभासः. (?विपर्ययज्ञानं हि) तद्विपर्ययश्चान्याकारवस्तुगोचरोऽन्याकारो युक्त एवेति नानेन प्रमाणज्ञानानां तुल्यत्वं अवगन्तुं शक्यत इति. कीदृशः पुनः स्वप्ने विपर्ययः. तद्दर्शयति तत्रेति । । १६० । ।

 कथं पुनरिदं अवगम्यते विपर्ययोऽसाविति. अत आह बाधेति. बाधकं हि तत्र ज्ञानं उत्पद्यते नैतदेवं इति. तज्जानीमोऽवर्तमानं एव तत्र वर्तमानतया भासत इति. एतावच्च विपर्ययस्य तत्त्वं यदन्यादृशस्यान्यथाप्रकाशनं इति सूक्तं विपर्ययादिति. न चायं एवम्प्रकारो विपर्ययो जाग्रज्ज्ञानेषु शक्यवचनः. सुपरिनिश्चिता हि तत्र जाग्रद्धियः इत्युक्तं इत्यभिप्रायेणाह नेति. एवं उपपादितं अतीतविषया न प्रत्यक्षबुद्धय इति. इदानीं प्रयोगेण दर्शयति तस्मादिति. अतीतो न प्रत्यक्षविषयः, अतीतत्वात्. जन्मान्तरानुवृत्तवदिति. न च योगिप्रत्यक्षेणानैकान्तिकत्वं, तन्निराकरणादिति. तस्मिन्नेव साध्ये हेतुदृष्टान्तान्तरं आह  
तद्रूपेति. अतीतोऽर्थो न प्रत्यक्षबुद्धिविषयः, तद्रूपत्वेनाज्ञानात्. यन्न स्वरूपेण संवेद्यते तन्न प्रत्यक्षधीविषयः यथा भाव्यर्थ इति । । १६२
| |

{२,१६०} अस्तु वातीतस्य ग्राह्यत्वं, तथापि सौत्रान्तिकान्पराजित्य तद्वक्तुं युक्तं यज्ज्ञानं एवातीतं ज्ञानेनालम्ब्यते न त्वर्थ इति. ते हि सदृशापरापरोत्पत्तिरूपेण सन्तन्यमानेषु भावेष्वतीतक्षणालम्बनं एव ज्ञानं आस्थिताः. वरं तदेव युक्तं आश्रयितुम्. तथा हि न तावदत्यन्तं अलौकिकी ग्राह्यग्राहकसिद्धिरुक्ता भवतीत्यभिप्रायेणाह अतीतेति. किञ् च, एतदप्यतीतगोचरत्वे ज्ञानस्य विकल्पनीयं यत्तच्छक्त्यर्पणद्वारेण ग्राह्यतया कल्पितं अतीतं ज्ञानं, तत्किं ग्राह्यैकस्वभावं आहोस्विद्ग्राहकैकस्वभावं उभयस्वभावं वेति. सर्वथा नोपपद्यत इत्यभिप्रायेणाह अतीतं इति. तत्र ग्राह्यैकस्वभावत्वे तावदर्थ एव शब्दान्तरेणाभ्युपगतो भवतीत्यभिप्रायेणाह  
ग्राह्येति. ग्राह्यैकस्वभावं हि ज्ञानं जडात्मकं अर्थ एव शब्दान्तरेणोपपादितो भवतीति । । १६४ । ।

 अपि च शक्त्यर्पणे नोत्तरग्राह्यतेष्यते. न च ग्राह्यमात्रात्मनोऽसंचेतितस्य शक्त्यर्पणं सम्भवति. अननुभूयमानस्य स्मृतिबीजाधानानुपपत्तेरित्यभिप्रायेणाह स्वेति. शक्त्यर्पणाभावं एव प्रयोगेण दर्शयति यथेति. नोत्पद्यविनष्टाद्दृष्टासंविदिताच्छक्त्यर्पणं, दृढत्वेनाज्ञानादेव पटुतरं अननुभवादिति यावत्. पठन्ति हि वस्तुधर्मो ह्येषः यदनुभवः पटीयान्स्मृतिबीजमाधत्ते इति. यदनेवंविधं न तेन शक्त्यर्पणं, यथानागतादननुभूतपूर्वात्तथाविधादेव तु सन्तानान्तरजादिति. उक्तो ग्राह्यमात्रे प्रसङ्गः.{२,१६१}ग्राहकैकस्वभाव इदानीं दर्शयति केवलेति. यत्खलु ग्राहकैकस्वभावं तत्खलु कथम्  
उत्तरस्य ग्राह्यं भविष्यति. तथा सति स्वभावनाशादभावापत्तेरित्यभिप्रायः । । १६६ । ।

 किञ् चेदं ग्राहकैकस्वभावत्वं दुरधिगमं इत्याह किं इति. ग्राह्यापेक्षं हि ग्राहकत्वं तदेकस्वभावस्य. न तावत्स्वात्मा ग्राह्यो न ज्ञानान्तरं, तस्याप्येवं एव ग्राहकैकस्वभावत्वादिति. उभयाकारतायां दूषणं आह द्व्याकारता निरस्तैवेति. नैतदस्तीत्यादिना निषिद्ध इत्यर्थः. अपि च, द्व्याकारत्वे पूर्वज्ञानं तदैव स्वकाल एव संवेदेत. तत्रास्य स्वसंवित्तये बोधकान्तरज्ञानापेक्षा न युक्तेत्याह संवेद्येतेति । । १६७ । ।

 अपि च यदि पूर्वज्ञानं द्व्याकारम्, एवं सति परस्यापि तद्भुवस्तथात्वादात्मांश एव प्रमा पर्यवसितेति किं अतीतविषयतयेत्याह
द्व्याकारेति. ग्राह्यैकस्वभावत्वे च पूर्वस्यायं अपरो दोष इत्याह
पूर्वेति.

 तदतद्रूपिणो भावास्तदतद्रूपहेतुजाः ।

इति स्थितिः । । १६९ । ।

 अथ कथं पूर्वस्य ग्राह्यमात्ररूपत्वे तज्जन्मनश्चोत्तरस्य ग्राहकत्वं भविष्यतीति. यदि तु पूर्वं ग्राहकाकारमात्रं एवं सति नोत्तरस्य विषयो भवेत्, सारूप्यनिबन्धनत्वाद्विषयविषयिभावस्य. पूर्वोत्तरयोश्च पूर्वं ग्राहकाकारमात्रं उत्तरं तु द्व्याकारं इति वैरूप्यं इति न पूर्वविषयतोत्तरस्य (?न){२,१६२}सिध्येत्. तदेतदाह ग्राहकेति. पूर्वं च केवलग्राहकत्वे ग्रहणकतया विषयभावो निराकृतः. इह तु वैरूप्यादिति विशेष इति. यच्छक्त्यर्पणद्वारेण पूर्वस्यालम्बनत्वं उक्तं, तत्तावत्प्रत्युक्तं एव. तत्रैव स्मृत्वा पुनरपि किञ्चिद्वदति न चेति. केनचिद्व्यापारेण कश्चित्कञ्चिदर्पयति. न च विज्ञानस्य शक्त्यर्पणं  
प्रति कश्चिद्व्यापारो दृश्यते. क्षणिकत्वाद्व्यापारकालं यावदनवस्थानाद्, व्यापारान्तरानभ्युपगमाच्चेति । । १७० । ।

 किञ् चायं शक्त्यर्पणस्याभावो बौद्धपक्षे निरालम्बनवाद एव प्रपञ्चेन साधित इत्याह शक्त्यर्पणस्येति. इदानीं यत्तत्पूर्वं उक्तं न पूर्वोत्तरज्ञानयोर्हेतुसाध्यत्वं इति, यच्च वास्यवासकभावनिराकरणम्, उभयत्र प्रयोगं आह सन्तानेति. क्वचिदेकस्यां सन्ततौ विमतिपदास्पदीभूतायां न ज्ञानयोर्हेतुहेतुमत्ता, ज्ञानत्वात्, सन्तानान्तरज्ञानवत्. सन्तानान्तरज्ञानानि न सन्तानान्तरहेतुमन्ति, तेषां तत्रानारम्भकत्वात्. एवं एव वास्यवासकभावनिराकरणेऽपि प्रयोगो दर्शयितव्यः. इह च ज्ञानान्येव धर्मीणि समानायां सन्ततावहेतुभूतानीति साध्यो धर्मः. ज्ञानत्वादिति हेतुः. सन्तानान्तरज्ञानवदिति दृष्टान्त इति । । १७१ । ।

 ग्राह्यग्राहकयोरुपपादितं भेदं प्रयोगेणेदानीं दर्शयति
तस्मादिति. यत एव न कथञ्चिद्ज्ञानस्य स्वगोचरत्वं, तस्मात्. यद्रूपस्य ग्राहकं तत्तु अतो ग्राह्याद्भिन्नं, तत्संवित्तावसंवित्तेः. यन्न तत्संवित्तौ संवेद्यते तत्ततो भिन्नं, रसादिग्राहकवत्. तत्संवित्तावसंवित्तिश्च प्रागेव साधितेति नासिद्ध्याशङ्का. रसादिग्राहकं यथेति चास्य भिन्नं इति वक्ष्यमाणेन सम्बन्ध इति । । १७२ । ।

{२,१६३} एवं एव ग्राह्यं पक्षीकृत्य ग्राहकाद्भेदो दर्शयितव्य इत्याह
ग्राह्यं इति. अत्रापि रसादिग्राहकं एव दृष्टान्तः. यथा हि तद्रूपग्राहकानुभवेऽननुभूयमानं ततो भिद्यते, एवं तद्ग्राह्यं अपि रूपं, तदपि स्वग्राहकपरामर्शे न परामृश्यत एव. तदपि न स्मरामीत्यत्र दर्शितं इति. एवं ऐकैकश्येन ग्राह्यग्राहकयोर्भेदं प्रसाध्येदानीं उभयोरपि समाहृत्य दर्शयति द्वयं इति. ग्राह्यग्राहकद्वयं परस्परभिन्नम्. इतरेतरपरामर्श इतरेतरापरामर्शाद्रसादिवत्. यथा रूपरसादयोऽन्योन्यपरामर्शेऽपरामृश्यमानाः परस्परेण भिद्यन्ते, एवं एतदपि द्वयं इति । । १७४ । ।

 प्रकारान्तरेणेदाणीं ग्राह्यग्राहकयोर्भेदं दर्शयति एकेति. ग्राह्यं ग्राहकाद्भिन्नं तेन सहैकरूप्येणाज्ञानात्. यद्येन सहैकरूप्येण न ज्ञायते तत्ततो भिद्यते यथा सन्तानान्तरबुद्धिः. न चासिद्धो हेतुः, नीलादिरूपत्वाद्ग्राह्यस्यानाकारस्य च ग्राहकस्य संवेदनात्. एवं एव ग्राहकं पक्षीकृत्य हेतुर्दर्शयितव्य इति. प्रयोगान्तरं आह ज्ञानं इति. ज्ञानं धर्मि, न स्वांशं गृह्णातीति साध्यं, ज्ञानोत्पत्तेरिति हेतुः. तद्धि समनन्तरप्रत्ययादुत्पद्यत इति बौद्धा मन्यन्ते. यद्ज्ञानादुत्पद्यते न तत्(?पा ।स्वां)शं गृह्णाति. यथा ज्ञानस्य स्वशक्तिः. स्वशक्तिरिति ज्ञानज(?न्याद् ।न्यां) वासनां अपदिशतीति  
| | १७५ | |

 एवं एव ग्राह्यत्वप्रतिषेधप्रयोगो दर्शयितव्य इत्याह
ग्राह्येति. ज्ञानं स्वांशेन न गृह्यत इति दर्शयितव्यम्. तावेव हेतुदृष्टान्ताविति. न च साध्यविकलो दृष्टान्तः. द्वयहीनवासनाभ्युपगमात्. बौद्धानां हि स्वांशं न गृह्णाति. न च तेन गृह्यते. एतच्च चिरन्तनबौद्धाभिप्रायेण ज्ञानातिरिक्तवासनापक्षे{२,१६४}स्थित्वोक्तं इति द्रष्टव्यम्. न तूपादानापरनाम्नो विशिष्टात्समनन्तरज्ञानादन्यां काञ्चिद्वासनामर्वाचीना मन्यन्ते. तन्निरासोऽपि चास्माभिरुक्त एवेति. अन्यथा ग्राह्यग्राहकयोर्भेदं दर्शयति चैत्रेति. चैत्रज्ञानं धर्मि. तच्चैत्रोद्भूतो यो ज्ञानांशो ग्राह्यस्तस्य बोधकं न भवतीति साध्यम्. ज्ञानत्वात्.  
यद्यद्ज्ञानं न तत्तद्बोधनं यथा देहान्तरोद्भवं इति. ग्राह्यग्राहकशक्तिनिराकरणं चैतेनैव प्रकारेण दर्शयितव्यं इत्याह
एतयैवेति. एषा चात्र दिक्. न ज्ञानं द्विशक्तिकं, ज्ञानोत्पत्तेः, स्वशक्तिवत्. तथा न ज्ञानं द्विशक्तिकं, ज्ञानत्वादन्यतरांशवत्. अन्यतरांशो हि ज्ञानं एव. न चासौ द्विशक्तिकः, द्वैविध्याभ्युपगमात्. इतरथा चातुर्विध्यप्रसङ्ग इति । । १७७ । ।

 ननु शक्यं अनेनैव प्रकारेण (?ना ।आ)त्मनोऽपि वस्तुत्वाद्घटवद्द्विशक्तिकत्वं वारयितुं अत आह प्रमाणेति. दर्शितं ह्यस्मत्प्रयोगसम्भिन्नबोधबोध्यत्वादात्मनो द्विरूपत्वम्. न तदनुमानेन वारयितुं शक्यते, प्रत्यक्षबाधकप्रसङ्गादिति भावः. ज्ञाने तु नात्मवद्द्विशक्तिकत्वं शक्यते कल्पयितुं, प्रमाणान्तराभावादिति. एतदप्युक्तं इत्याह न त्वत्रेति. यत एवं एकस्य द्विरूपत्वं अनुपपन्नम्, अतोऽवश्यं एव ज्ञानाद्भिन्नं नीलादि ग्राह्यं एष्टव्यम्, एवञ् च प्रमाणबलादापद्यमानो वस्तुभेदो न कल्पनागौरवं आपादयतीति । । १७८ । ।

 यदुक्तं अनेककल्पनाया एककल्पना ज्यायसीति, तत्परिहृतं, न खलु प्रत्यक्षसिद्धोऽर्थः कल्पनीयः. न च तद्बलभाविनी ज्ञानकल्पना शक्यते वारयितुम्. प्रमाणवन्ति सुबहून्यप्यदृष्टानि कल्पनीयान्येव. अत एवोभय{२,१६५}सिद्धत्वाद्ज्ञानस्याकारकल्पना न्याय्येति यदुक्तं तदपि प्रत्याख्यातम्. यदि हि वयं आकारं दृष्ट्वा कस्यायं इति तदाश्रयं अन्विच्छेम तदोभयसिद्धत्वाद्ज्ञानाकारोऽयं इत्युच्येतापि. प्रतिष्ठिताश्रयं एव तु प्रत्यक्षसामर्थ्यादाकारं अवगच्छन्तो नास्याश्रयान्तरमीहामहे. न चैवास्माकं असिद्धेऽर्थाकारे ज्ञानं अपि सिद्धं येनोभयसिद्धं भवेत्. न हि तन्निराकारं अनुभूयते. प्रत्यक्षेणार्थ एव हि ज्ञातस्तस्य प्रमाणं भविष्यति.  
स चेदनिष्टो नास्य कल्पनायां प्रमाणं अस्तीति कथं उभयसिद्धत्वं, तदेतदाह
तस्मादिति. आदिशब्देन शक्तिमात्रस्य भेद इति यदुक्तं तदुपादत्त इति. उक्तदोषपरिहारप्रपञ्चं अतः परमारभमाणः यत्तावदुक्तं उपायत्वाद्ज्ञानं एव प्रथमं अवगन्तव्यं उपायाधीनसिद्धित्वादुपेयानाम्, न च तदाकारं अन्तरेण प्रतीयत इति ज्ञानाकार एवायं इति, तत्तावत्परिहरति उपायेति. सत्यं अर्थसिद्धावुपायो ज्ञानं, न त्ववश्यं उपायग्रहणाधीनं उपेयावधारणम्. न हि चक्षू रूपपरिच्छेदोपाय इति ततः पूर्वं अनुभूयते. यत्तूपायत्वात्प्रथमं अवगन्तव्यं इति, तत्तैरेव चक्षुरादिभिरनैकान्तिकं इति नोपायस्य सतो ज्ञानस्य पूर्वानुभवं साधयितुं अलं इति । । १७९ । ।

 यत्पुनरुक्तं उत्पन्नस्य सतोऽप्रतिबद्धस्य ज्ञानस्य नाग्रहणकारणं अस्ति अतो ग्रहीतव्यं इति, तदनुभाष्य परिहरति यदपीति. अयं अभिप्रायः सत्यं ज्ञानं उत्पन्नं अप्रतिबद्धं केनचित्. न त्वेतावतैव ग्रहीतव्यं भवति, ग्राहकाभावेनाग्रहणोपपत्तेः. न तावदिदं आत्मनात्मानं ग्रहीतुं शक्यं इत्युक्तम्. अन्यच्च, ज्ञानं तदा नोत्पन्नं एव अर्थापत्तिर्हि सा. सा च पश्चादेव भविष्यतीत्यतः सतोऽपि ज्ञानस्य ग्रहणकारणाभावादग्रहणं युक्तं एवेत्याह तेनेति । । १८१ । ।

{२,१६६} यदि स्वकाले नावगतं, कथं तर्हि पश्चादवगम्यते. अत आह नान्यथेति. अस्ति हि खलु पश्चाद्ज्ञानावधारणे प्रमाणं अर्थापत्तिः. ज्ञातार्थान्यथानुपपत्तिप्रभवा सा प्रागज्ञातेऽर्थे न जायते, पश्चादुपजायत इति युक्तं एव प्रमाणसद्भावादुत्तरकालं एव ग्रहणम्. परिचोदनापरिहारश्चोक्त एवेति नेह प्रतन्यत इति । । १८२ । ।

नन्वस्तु तावत्परस्तात्प्रमाणसद्भावः, पूर्वं अपि त्वप्रतिबन्धस्य कस्मादग्रहणं अत आह न चेति. न ह्यप्रतिबन्धं इत्येव वस्तूपलभ्यते. अप्रतिबन्धस्याप्यनुपलम्भनात्. कारणसामग्रीविशेषसमवधानसम्पादितं हि भावानां ग्रहणम्. तदप्रतिबन्धानां अपि तदभावे न भवति. किं अनुपपन्नं इति । । १८३
| |

 का पुनर्ज्ञानग्रहणे सामग्री. यदि ज्ञानं, किं अ(?न्य ।स्य) ज्ञानान्तरेण. नन्विदं एव स्वभावतो ज्ञानं प्रकाशात्मकम्, अप्रकाशात्मनां तु भावान्तराणां अप्रतिबद्धानां अप्यस्तु प्रकाशान्तरापेक्षा. अत एवोक्तं न चाप्रकाशरूपत्वं इति. अतो नोत्पन्नस्य ज्ञानस्याग्रहणे कारणं उपलभामहे अत आह व्यापृतं इति. सत्यं प्रकाशकं ज्ञानं, तथापि नात्मानं प्रकाशयति अर्थसंवित्तौ व्यापृतत्वात्. न हि बहिर्विषयप्रकाशने व्यापृतः प्रदीपः आत्मानं अपि प्रकाशयति. तत्प्रकाशने चक्षुषोऽपेक्षणात्. अतो युक्तं एव प्रकाशात्मनोऽपि स्वबोधायान्यापेक्षणं इति । । १८४ । ।

 अथ वा प्रकाशकं ज्ञानं इत्येव कुतः, अर्थापरोक्षीभावो हि तस्य तथात्वे प्रमाणम्. ततश्चार्थानुभवस्वभावं एव तत्सिध्यतीति न स्वात्मानं अपि प्रकाशयतीत्याह ईदृशं इति. एवं अपि स्वात्मानं प्रकाशयेद्{२,१६७} यद्यर्थवद्ज्ञानात्मापि ज्ञानजन्मन्यनुभूयते, न त्वसावनुभूयते इत्युक्तं एवेत्यभिप्रायेणाह न चेति. न च यदेकस्य प्रकाशकं तेन सर्वस्यैव प्रकाशकेन भवितव्यम्. न हि चक्षुरादीनीन्द्रियाणि प्रकाशकान्यपि विषयतः सङ्कीर्यन्ते, व्यवस्थाया उक्तत्वात्. एवं इहापि बाह्यस्य प्रकाशकं ज्ञानं, नात्मन इति न नोपपन्नं इत्याह सतीति सार्धेन. प्रकाशकपदोपचारस्तु कथञ्चित्प्रकाशे कर्तृभावं आश्रित्य वक्तव्यः. अन्यथा हि प्रकाशानन्त्यं भवेदित्य्  
उक्तं एवेति । । १८६ । ।

 यत्तूक्तं 

 तस्य तस्यापि चान्येन संवित्तावस्थितिर्भवेत् ।

इति, तद्दूषयितुं अनुभाषते अन्येनेति सार्थेन. एवं हि परैरुक्तं यदि किल ज्ञानान्तरेण ज्ञानं जायते, ततस्तस्य तस्य ज्ञानस्य स्मरणात्पूर्वानुभवकल्पनायां अनवस्था भवेत्. एकेन तु ज्ञानेन विषयाकारे स्वाकारे च प्रवेदिते सर्वं एव ग्राह्यग्राहकाकारस्मरणं तत्रैव स्यात्. तथा चानवस्था परिहृता भवति. तस्मान्न ज्ञानान्तरेण वेद्यं ज्ञानं इति । । १८८
| |

 एवं अनुभाषिते दूषणं आह तत्रापीति. यदेतदुच्यते तत्र तत्र स्मरणदर्शनेन सर्वत्रानुभवकल्पनायां अनवस्थेति, तदयुक्तम्. स्मृत्यसिद्धेः. गृहीतविषया हि स्मृतिर्भवतीति नागृहीतं ज्ञानं स्मर्तुं शक्यम्. गृहीतस्मरणे तु यावद्ग्रहणं एव स्मरणव्यवस्थानान्नानवस्थेति वक्ष्यते. भवति हि{२,१६८}कदाचिदेतद्द्वित्राणि ज्ञानान्यनुभूतपूर्वाणि स्मर्यन्त इति. विज्ञानसन्तानस्मरणं त्वलौकिकं एवेति । । १८९ । ।

 यदि त्वर्थज्ञाततान्यथानुपपत्त्या ज्ञानं अवगम्य पुनस्तज्ज्ञाततावशेन तद्विषयं ज्ञानान्तरं कल्पयति, पुनश्चानेनैव क्रमेण यावच्छ्रमं ज्ञानानि ज्ञातानि. ततो यावज्ज्ञातस्मरणाद्नानवस्थेत्याह
घटादाविति सार्धेन. यत्तु प्रागनवगतानां एव ज्ञानानां स्मरणं उच्यते, तद्वन्ध्यासुतादिस्मरणतुल्यं अशक्यं एव वक्तुं इत्याह तदेति । । १९१ । ।

 यत्तु भिक्षुणा सिद्धवत्तत्रापि स्मृतिरित्युक्तं, तद्भ्रान्तभाषितं एव. अस्ति च भ्रान्तौ निबन्धनम्. अर्थो हि तत्र स्मर्यते. तत्स्मरणान्यथानुपपत्त्या च तस्य प्राग्ज्ञातत्वं एव कल्प्यते. ततोऽपि प्राचीनज्ञानकल्पना. तदिह संसर्गमोहितधियां ज्ञानेऽपि स्मृतिविभ्रमः. न त्वाद्यज्ञानस्मरणं अप्याशङ्क्यम्. प्रागेव सन्तानस्मरणं, तदेतदाह
स्मृतिभ्रान्तिरिति. अर्थस्मृतेः खल्वियं तज्ज्ञानादिप्रमाणता विलसति, यदेतज्ज्ञानेऽपि स्मृतिभ्रमो भवति. अर्थस्मृत्या हि ज्ञाने प्रमीयमाणे स्मृतिविषयार्थसन्निकर्षाद्ज्ञानेऽपि स्मरणं इति भ्राम्यति. आदिशब्देन चात्र ज्ञानज्ञानं उपादीयत इति । । १९२ । ।

 स्मृत्यापि ज्ञानप्रमायां यावच्छ्रमं तद्ग्रहणाद्विषयान्तरसञ्चारोपपत्तिरित्यभिप्रायेणाह यावदिति. अयं अभिप्रायः न तावन्ति ज्ञानानि जायन्ते यदि तु ज्ञातुं इष्यन्ते यावच्छ्रमं तद्बुद्धिर्भविष्यति यावन्ति ज्ञानानि बुध्यमानो न श्राम्यति. स्मृत्यनुसारेणापि तावद्भोत्स्यते{२,१६९}इत्यभिप्रायं विवृणोति तत्प्रबन्ध इति. यावच्छ्रमं तावद्बुद्धयो ज्ञायन्ते, ततो महत्यपि बुद्धिप्रबन्धे ज्ञाते श्रमाद्वा विषयान्तराभिलाषेण वान्यसम्पर्काद्बुद्धिज्ञानाद्विच्छेदो भवति. यथा विषयेष्वेव रमणीयेषु गीतादिष्वनुभूयमानेषु विषयान्तराभिलाषात्पूर्वविषयविच्छेदो भवतीत्यनुपपन्नं  
विषयान्तरसञ्चारो न स्यादिति । । १९३ । ।

 किञ् च यदेतदुक्तं तत्रापि च स्मृतिरिति, तत्किं प्रथमज्ञानाभिप्रायेण, उत तत्र तत्रेति वीप्सां अभिप्रेत्य. पूर्वस्मिन्कल्पे नानवस्था. एको हि प्रथमः प्रत्ययः. अतः का तद्ग्रहणेऽनवस्था, तदेतदाह तत्रेति । । १९४ । ।

 यदि तु संवित्प्रवाहं एवाभिप्रेत्य तत्रापि स्मृतिरित्युच्यते, तन्न तावदस्तीत्युक्तम्. उपेत्यापि ब्रूमः. यदि बहून्येव परस्ताद्ज्ञानानि स्मर्यन्ते, ततो ग्रहणकारणत्वात्स्मृतेस्तत्सिद्धये ग्रहणान्यपि कल्पयिष्यामः. कथं अपरथा गृहीतविषया स्मृतिर्भविष्यति. न त्वेवं अपि ज्ञानान्तरनिरपेक्षं एव ज्ञानं अवसीयत इति युक्ता कल्पना, स्वसंवित्तिप्रतिषेधात्. अतो वरं प्रमाणबलादायातः संवित्प्रवाहः, न पुनः स्वसंवित्तिकल्पनेत्यभिप्रायेणाह स्मरणं इति. पूर्वं च घटादौ गृहीत इत्यत्र यद्येवं स्याद्, एवं सति तत्रापि स्मृतिरित्युपपद्येत. तथा नानवस्था, यावदवगतस्मरणात्. न त्वेतदप्यस्तीति तद्दर्शितम्.  
इदानीं तु यद्युत्तरोत्तरविषयाः स्मृतयो दृश्यन्ते ततस्तद्दर्शनाद्ग्रहणप्रवाहकल्पनैव प्रमाणवती, न स्वसंवित्तिकल्पनेति विवेक इति । । १९४ । ।

 यदि तूच्यते, सत्यं अस्त्ययं ग्रहणप्रवाहः. किन्त्वाद्यज्ञानगोचराण्येव तानि ग्रहाणि. ज्ञानं एव हि तत्राद्यं नार्थः. ज्ञानं एव विषयाकारेण{२,१७०}स्वाकारेण च निरूप्यते. तद्विषयं च तत्स्मरणं अन्यत्. एवं एवापरं इति न किञ्चिदर्थविषयज्ञानं इत्याशङ्कया सहाह अथेति. अयं अभिप्रायः सारूप्येण हि विषयभावः. तद्यदाद्यविज्ञानविषयं एकम्, एवं सति तत्तावत्ततोऽविलक्षणं प्रथमवद्घट इत्येव भवेत्. एवं तृतीयाद्यपीति नोत्तरोत्तरबुद्धयो भिद्येरन्. अर्थवादिनस्तु प्रथमं अर्थविषयं घट इति ज्ञानं, द्वितीयं तु ज्ञानविषयं, तृतीयज्ञानं  
तु ज्ञानज्ञानविषयम्. अनाकारत्वेऽपि चाकारवतां इव स्वाभाविकः संविदां भेद इत्युक्तं एवेत्याकारप्रचयदर्शनं उपपद्यते ज्ञानेषु जिज्ञासितेषु, न तु बौद्धस्येति विपरीतप्रसङ्गोऽभिहितः. एतच्च प्रथमज्ञानस्य स्वसंवित्तिं अभ्युपेत्योच्यते. प्राङ्निराकृतोऽप्ययं ज्ञानविषयत्वपक्ष इदानीं दूषणान्तराभिधित्सया पुनरुपक्षिप्त इति । । १९६ । ।

 अयं चापरो विज्ञायते न विषये बुद्धीनां दोष इत्याह
विज्ञानेति. अयं अर्थः यस्य सर्वा बुद्धयो विज्ञानविषयाः, तस्य घटज्ञानं घटज्ञानज्ञानं वा विज्ञानविषयत्वान्न भिद्यत इति । । १९७ । ।

 अविशेषं एव दर्शयति स्मरन्निति. एष हि ज्ञातपूर्वं अर्थं कदाचित्प्रस्मृतवान्विज्ञानं अनाकारं स्मरति अर्थं च सर्वदा साकारं घट इति, तन्नोपपद्यते. प्रस्मृतार्थविषयविज्ञानस्मरणं ह्यनाकारं एव दृष्टम्. एवं स घट इत्यपि स्मृतिविज्ञानं विज्ञानविषयं एवेति तदप्यनाकारं एव भवेत्. साकारत्वे वा प्रस्मृतार्थविज्ञानस्मृतेरपि साकारत्वप्रसङ्गोऽविशेषात्. अतो योऽयं घटविषयस्य स्मृतिविज्ञानस्य प्रस्मृतघटविज्ञानविषयस्य च स्मृतिविज्ञानस्य विशेषः, स विज्ञानविषयत्वे बुद्धीनां न भवेत्. अतः काचिद्विज्ञानविषया काचिदर्थविषयेति  
साकारानाकारभेदसिद्धिरिति । । १९८ । ।

{२,१७१} यदपि प्राग्ज्ञानस्य संवेदनं इत्यत्र कारणं उक्तं ज्ञानप्रष्ठेन परामर्शदर्शनं, तदपि न युक्तम्. न ह्ययं ज्ञानप्रष्ठेन परामर्शो ज्ञानस्य ग्राह्यताकृतः. किन्त्वर्थस्थितौ ज्ञानं अभ्युपाय इति तदनुसार्यर्थकथनं ज्ञातोऽसावर्थो मयेति. तदिदानीं एव च स्मृतेस्तत्र ज्ञानानुमानम्. न तु प्रागेव ज्ञानपुरस्सरं असौ ज्ञातः. यदा तु कश्चित्तथाविधार्थसदसद्भावयोः पर्यनुयुङ्क्ते, तदा ज्ञानोपायत्वादर्थस्य ज्ञानपुरस्सरं अर्थस्थापनं भवत्यासीदसावर्थः यस्मान्मया पूर्वं अवगत इति. अतो नानेन ज्ञानस्य पूर्वोपलब्धिः शक्या कल्पयितुम्. तदेतदाह ज्ञानप्रष्टेनेति । । १९९ । ।

 यत्तूक्तं ज्ञानाकारपक्षे प्रत्यासन्नं सम्बद्धं ग्राह्यं भवति, इतरथासम्बन्धं अतिदूरवर्ति च ग्राह्यं अभ्युपगतं भवतीति. तत्परिहरति
प्रत्यासन्नेति. अयं अभिप्रायः यथा कथञ्चिन्नैकात्म्ये ग्राह्यग्राहकभावः सम्भवतीत्युक्तम्. तदा किं कुर्मोऽसम्बन्धं असन्निहितं च ग्राह्यं अनुजानीमो न खलु दूरदेशा(?न्दी ।दि)वार्ताभ्यो हृदयं अनुविपरिवर्तमाना भावा न गृह्यन्त इति शक्यते वक्तुं संविद्विरोधादिति. एवं तावदसम्भवादासत्तिसम्बन्धौ न स्यातां इत्युक्तम्. न वा हीयेत. न हि देशाविभाग एव सर्वत्र सम्बन्धः. विषयविषयिभावोऽपि हि सम्बन्ध एव. अस्ति चासौ ज्ञानार्थयोः. ज्ञानोत्पत्तौ तदवाप्तेर्  
इदं एव च तस्य सन्निधानं अर्थेन यदुत्पन्ने तस्मिन्नर्थो भासत इत्यभिप्रायेणाह विषयेति. किं पुनरिदं अर्थो भासत इति. न ज्ञानादन्यदर्थस्य भासनम्. संवित्तौ वा कथं विषयाकारो भासते. एवं तर्हि नास्ति तदभावे चान्यानवभासनादभाववाद एव. तदवश्यास्थेयं इदं ज्ञानोत्पत्तावभूतपूर्वो भावानां कोऽपि भेदः सकलप्रमातृप्रत्यात्मवेदनीयः. ते तु भावा ज्ञानाकारा बहिर्वेत्यन्यदेतत्. येऽपि फलभूतां अर्थसंविदं स्वप्रकाशां आहुः, तैरपि कोऽप्यनिर्वचनीयोऽर्थगतो दर्शयितव्य एव. कथम्{२,१७२}अन्यथा संवित्प्रकाशेऽर्थः सिध्येत्. न ह्यन्यप्रकाशेऽन्यत्सिध्येद्, अतिप्रसङ्गात्. अन्या च संविदान्तरा, अन्यो बहिरर्थः.  
सोऽपि भासत इति चेत्, तद्वदेव तर्हि सोऽपि स्वप्रकाश एव. संविदायत्तो न स्वप्रकाश इति चेद्, नन्विदं एवास्माभिर्जिज्ञास्यते किं अस्य संविदायत्तत्वं इति. स्वरूपं तावत्स्वकारणसामग्र्यायत्तं एव. प्रकाशोऽपि तस्य संविदेव न तदायत्तः. तदवश्यं अप्राप्तपूर्वस्य काचित्फलोत्पत्तावस्ति प्राप्तिरित्यास्थेयं यदायत्तोऽस्य संवेदनं नान्यस्येति विवेकः. सैव चास्माभिर्ज्ञाततादिपदैरभिधीयते. अतः सिद्धं विषयत्वेनापि प्रत्यासत्तिसम्बन्धौ स्त इति । । २०० । ।

 योऽपि मिथ्याज्ञानेष्वर्थाकारसम्भव उक्तः, तं अनुभाष्य परिहरति अर्थेति. अयं अर्थः योऽयं द्विचन्द्रादिबोधेष्वर्थाकारासम्भव उक्तः, सोऽयुक्तः. तथा हि. सम्यग्ज्ञानेषु तावन्नार्थाकारासम्भवः. केषुचित्तु मिथ्याज्ञानेषु देशान्यथात्वमात्रेण कालान्यथात्वमात्रेण वार्थाकारसम्भवोऽस्माभिः कृतः निरालम्बनवादे वर्णित इति यावत्. अतो न क्वचिदर्थाकारासम्भवः तत्पुनरिदं प्रतिभासविपरीतं अभिधीयते. देशान्तरादिस्थोऽर्थो भासते, अन्यत्र स्थितश्चार्थोऽन्यत्रालम्ब्यत इति संविदनुसारेण हि भवन्तो बहिरर्थं अवस्थापयन्ति. सा च देशान्तरादिगोचरा कथं अन्यत्रार्थं आलम्बत इति शक्यते वक्तुम्. एवं  
हि स्वांशालम्बनत्वेन किं अपराद्धं येन तन्निराक्रियते. मैवम्. उक्तं अस्माभिर्निरालम्बनवाद एव बाधकानुसारिणी हि मिथ्यात्वकल्पना. बाधकं च देशादिसंसर्गं एव वारयति, न हि बहिर्वस्तुसत्ताम्. तद्धि न द्वौ चन्द्राविति चन्द्रद्वित्वं निषेधति, न द्वित्वं चन्द्रं वेति कथं तौ बहिर्भासमानावपहास्यामः. अतो नेह संविद्विपरीतं किञ्चिदिति । । २०१ । ।

 स्यादेतत्. कथं अतीता अर्था असन्तो ज्ञानावलम्बनं इति. उक्तपरिहारत्वात्. उक्तं हि प्रत्यक्षधर्मो वर्तमानसन्निहितविषयता ज्ञानान्तराणां{२,१७३} नेति निरालम्बन एव, तदेतदाह प्रत्यक्षादिति. यत्तावल्लैङ्गिकं अतीतादिगोचरं ज्ञानं तत्प्रत्युत्पन्नलिङ्गादिजनकं असतीष्वेव वासनासु भवति. यत्त्वन्यज्जाग्रत्स्मृति ज्ञानं स्वप्नज्ञानं वा, तद्भवन्तीषु वासनासु भवति प्रत्युत्पन्नकारणान्तराभावादिति । । २०२ । ।

 ये ह्यत्यन्ताननुभूता अर्था अनुभूयन्ते, तत्र वासनादिकारणान्तरासम्भवान्नास्ति ज्ञानाकारत्वादन्या गतिरत आह य इति. अयं अभिप्रायः तवापि तथाविधानुभवे किं कारणं, बौद्धोऽपि वासनां एव ज्ञानकारणं मन्यते. न चात्यन्ताननुभूतपूर्वेऽर्थे वासना सम्भवति, अर्थज्ञानाहितसंस्काराभिधानत्वाद्वासनाशब्दस्य. स्यादेतत्. न ज्ञानजन्मा संस्कारो वासना. किन्तु ज्ञानं एव किञ्चिदनवगतपूर्वार्थसंवेदनकार्योन्नेयशक्तिभेदं इति. तन्न. लोके तथानवगमात्. ज्ञानयोनिरेव संस्कारो वासनेति लौकिका मन्यन्ते, न ज्ञानं एव. अपि च, समनन्तरज्ञानं अतदाकारं, तत्कथं तदाकारां धियं उपजनयितुं अलं

 तदतद्रूपिणो भावास्तदतद्रूपहेतुजाः ।

इति वः सिद्धान्तः. यदि त्वयं अपि कार्यकारणभावो नेष्यते, अस्तु तर्हि कादाचित्कं अप्यनपेक्षं एव ज्ञानम्. किं समनन्तरप्रत्ययाधीनव्यसनेन. अतोऽवश्याश्रयणीया काचिज्ज्ञानाद्भिन्ना वासना, योद्भूता सती विसदृशसन्तानतिरोधानेन सदृशं एव ज्ञानं आरभत इति भवद्भिरप्यास्थेयम्. न चात्यन्ताननुभूतेषु सा सम्भवतीति तुल्यत्वं आवयोः. न चाप्यनुभविष्यत इत्यात्यन्तिकवासनासम्भवप्रकटनार्थं, न तु भविष्यतोऽनुभवस्य कश्चिद्वासनायां उपयोग इति । । २०३ । ।

 यदि तु अनादृत्यैव वासनां ज्ञानोत्पत्तिराश्रीयते, एवन्तर्हि यच्चिरन्तनैर्{२,१७४}बौद्धैर्वासनायां निमित्तत्वं आश्रितं तद्विरुध्यत इत्याह विनेति । । २०४ । ।

 तत्रापि तु वासनाभ्युपगमे तस्याः संवित्कारणत्वादसावननुभूतोऽप्यर्थ इह जन्मनि क्वापि जन्मान्तरादावनुभूत इत्यभ्युपेय इत्याह वासनेति । । २०५ । ।

 किं अतो यद्येवं अत आह एवं चेति. अभवनं अभावः. दुःस्वप्नेऽनुभूयमानस्य संसर्गस्य न कस्यचिदत्यन्ताभाव इति. किं पुनस्तद्भावे प्रमाणं अत आह अन्यथेति. ज्ञानं हि कार्यं न तावदकारणकं निष्पद्यते. न चास्य प्रत्युत्पन्नेन्द्रियादिकारणं किञ्चिदुपलभ्यते. स्वप्ने न चेद्वासनापि कारणं न स्यादेव. न चासौ पूर्वज्ञानं अन्तरेण भवति. तद्यदि नेहासावर्थो ज्ञातः, नूनं जन्मान्तरेऽनुभूत इति । । २०६ । ।

 ये तर्ह्यत्यन्तासम्भावनीयज्ञानार्थाः स्वशिरश्छेदादयः, तेऽसम्भवद्वासनाः कथं अवसीयन्ते. अतस्तत्र ज्ञाना(कार)कल्पनैव साधीयसी नार्थाकारकल्पना, अत आह दुष्टत्वेनेति. अयं अभिप्रायः यदा न कथञ्चित्स्वसंवेदनं ज्ञानं इत्युक्तं तदा य एवैते पृथिव्यादयोऽर्था बहिरवस्थिता गृह्यन्ते, तेष्वेव कुतश्चित्कारणदोषाद्दुष्टं विज्ञानं अन्यथास्थितं आकारं गृह्णाति. अदुष्टं तु यथावस्थितम्. न क्वचिदपि ज्ञानाकारानुभवः. तन्निबन्धनं इति. पृथिव्यादिनिबन्धनं इत्यर्थः. पृथिव्यादिसूक्ष्माण्येव हि स्थूलारम्भे कारणम्. एतेन कल्पनानिबन्धनत्वं प्रधाननिबन्धनत्वं  
च निराकरोति. न तावत्कल्पनानिबन्धनत्वं अबाधितत्वात्. न प्रधाननिबन्धनत्वं अप्रमाणकत्वात्. दृश्यते तु सूक्ष्मतरादिक्रमेण पृथिव्यादीनां एव कार्यद्रव्येष्वारम्भकत्वम्{२,१७५}इति तदेव द्व्यणुकादिक्रमेणाश्रीयते. शिरश्छेदश्चान्यगोचरोऽवगतः स्वसम्बन्धितयावगम्यत इत्यन्यथा व्यवस्थानं इति
| | २०७ | |

 तांस्तु पृथिव्याद्यर्थानपास्य न क्वचिदर्थान्तरे शब्दात्मके ज्ञानात्मके वाकारकल्पना युक्तेत्याह तानिति. कारणं आह नेति. पृथिव्याद्युपष्टम्भशून्यं न किञ्चिज्ज्ञानं आत्मानं लभते. किञ्चिद्धि पृथिव्यादिद्रव्यगोचरं, किञ्चिद्धि रूपादिगुणविषयं, किञ्चिद्गवादिसामान्यगोचरम्, अन्यच्चोत्क्षेपणादिकर्मगोचरं अवगतं इति । । २०८ । ।

 अपि च यदि सर्वोऽयं ज्ञानं अनुभासमान आकारो ज्ञानस्यैवान्ये च पृथिव्यादयो भावाः कल्पिताः, एवन्तर्हि सर्वसंविदां एवात्यन्तासन्नर्थ इति केन विशेषेणायं स्वप्नादिभ्रमाणां अत्यन्तासन्नर्थ इष्यते येनैवं उपालभ्येमहि कथं अत्यन्तासन्नर्थः स्वप्नादिविज्ञानेऽवसीयते इति तदेतदाह
विज्ञानस्येति. अत्र स्वप्नादिज्ञान इत्यर्थः । । २०९ । ।

 अतः सिद्धं भ्रान्तिज्ञानान्यप्यर्थं एवान्यथा स्थितं अन्यथा कल्पयन्ति, न पुनरात्मानं अवस्यन्तीत्याह तस्मादिति । । २१० । ।

 यदि तर्हि सर्वसंविदां एव बाह्यालम्बनत्वं, किं तर्हि बाधकेन बाध्यते अत आह ततश्चेति. बाधकेन न बाह्यं प्रतिक्षिप्यते, किन्तु बाधके सतीयं वाचोयुक्तिर्भवति यदन्यथा सत्यप्यर्थेऽयं आकारो दुष्टकारणजनितया धिया प्रतीयते न त्वनर्थिकेयं धीरिति । । २११ । ।

{२,१७६} एवं तावद्वासनानिबन्धनेषु स्वप्नादिविभ्रमेषु अर्थाकारो दर्शितः. बाधकप्रत्ययार्थश्च व्याख्यातः. एतदेवेन्द्रियविभ्रमेषु द्विचन्द्रादिविषयेष्वतिदिशति द्विचन्द्रादावपि त्वेवं इति. यत्तूक्तं नैकत्रार्थे लिङ्गानेकत्वं सम्भवतीति. तत्र परिहारं आह तारकादीति स्यादन्तेन. अयं अभिप्रायः तारकादिमतावपि स्त्रीत्वादिप्रत्ययो भ्रान्तिरेव. प्राणिधर्मत्वाल्लिङ्गभेदानां अप्राणिष्वसम्भवाद्भ्रान्त्यैवान्यत्र दृष्टं अन्यत्रारोप्यते. अतोऽन्यत्र दृष्टं एव स्त्रीत्वादि तारकादिमतावालम्बनं इति. कथं पुनस्तारकादिषु स्त्रीत्वादिप्रत्ययो भ्रान्तिरित्युच्यते. न ह्यत्र द्विचन्द्रादिबोधेष्विव बाधको दृश्यते. तम्  
अन्तरेण तु भ्रान्तिवादिनां एव भ्रान्तिरापाद्येत, अत आह कथं इति. अयं अभिप्रायः सत्यम्. न भ्रमस्तारकादिषु, वास्तवानां एव स्त्रीत्वादीनां सम्भवात्. ते हि स्त्रीपुन्नपुंसकलिङ्गेभ्यस्तारका तिष्यो नक्षत्रं इति शब्देभ्यः प्रतीयन्ते. न च प्रतीयमाना न सन्तीति युक्तं वक्तुम्. यत्तु प्रमाणान्तरान्नावगम्यते, नायं दोषः. शब्दैकप्रमाणकत्वात्. न चैकप्रमाणावगतोऽर्थः प्रमाणान्तरेणानवसीयमानोऽसन्भवति. अतो येयं शब्दमात्रादुपजाता प्रतीतिस्तयैव स्त्रीत्वादयः संविदिता इति पारमार्थिका एवेति. अयं अपि तु शब्दैकप्रमाणकत्वपक्षोऽतितुच्छ एव. न खलु पदतद्भागानां अगृहीतसम्बन्धानां प्रतिपादकत्वं अस्ति.  
न च प्रमाणान्तरावेद्येन वस्तुना सम्बन्धो ग्रहीतुं शक्यः. अतो मन्द एवायं अपि पक्ष इत्यपरितुष्यन्परिहारान्तरं आह दृष्टैरिति. न तारकादावदृष्टपूर्वं लिङ्गं, दृष्टैरेव कैश्चिद्रूपैरिङ्गनात्. वक्ष्यमाणान्येव दृष्टानि रूपाणि लिङ्गं इति यावदिति. किं पुनर्दृष्टं रूपं येनात्मना स्त्रीत्वादीनीष्यन्ते अत आह संस्त्यानप्रसवस्थानैर्(इति.) सत्त्वरजस्तमसां गुणानां यथोत्तरं उपचयः संस्त्यानप्रसवस्थानानि. ते च गुणाः प्राण्यप्राणिसद्भावसाधारणा एव सर्वेषु तद्रूपप्रत्यभिज्ञानात्.{२,१७७}सुखदुःखमोहादिभेदवन्तो  
हि सर्वे भावाः आश्रयतया जनकत्वेन च प्राणिनः आश्रयतयाप्राणिनः जनकतया रमणीयादिभावव्यवस्थिता हि विषया अप्रार्थिनोऽपि सुखयन्ति दुःखयन्ति मोहयन्ति च. सुखादयश्च सत्त्वादिधर्माः, तद्दर्शनात्त्रैगुण्यं सर्वभावानां अवसीयते. तद्यदा सत्त्वोपचयः संस्त्यानाभिधानोऽवगम्यते तदा पुंस्त्वं प्रतीयते. रजसस्तूपचये प्रसवे गम्यमाने स्त्रीत्वं, तमस उपचये स्थाने नपुंसकत्वम्. सा चोदासीनावस्था भावानां न कस्यचित्कार्यस्य सवित्री स्वरूपावस्थानमात्रं, तच्चैतद्रूपं दृष्टं एव सर्वभावेषु. प्राणिनो हि पुमांसः सत्त्वोत्कटा दृश्यन्ते. रजोमय्यो नार्यः. तमोमयाः  
षण्डाः संमुग्धनिरुद्धाखिलचेष्टाः. एवं तिष्यादीनां अप्यापेक्षिकः सत्त्वादीनां उपचयो दर्शयितव्यः. अल्पप्रकाशनक्षत्रान्तरापेक्षया हि पटुप्रकाशः पुमानिति तिष्यो लक्ष्यते. यदा तु तस्यैव रजस उद्भवो लक्ष्यते तदा स्त्रीत्वेन तारकेति. तमसस्तूपचये नक्षत्रं इति नपुंसकत्वेन. एवं एव तटस्तटी तटं इत्यादिष्वपि गुणोपचयापचयात्मा लिङ्गभेदोऽनुसन्धातव्यः. एवञ् च सर्वत्रैव पारमार्थिकं लिङ्गत्रयं उपपन्नं भवति. बाधविरहोऽप्यत एवेति सिद्धं नानर्थकास्तारकादिषु लिङ्गप्रत्यया इति. अत्रैव वृद्धानुमतिं  
दर्शयति यथेति. पतञ्जलिना हि किं पुनरिदं लिङ्गं इति पृष्ट्वा बहुधा विकल्प्य प्राण्यप्राणिषु दर्शनादविपर्यया(?चो ।च्चो)भयत्र यथोक्तं एव लिङ्गं उपवर्णितं इति । । २१३ । ।

 एवञ् चोपपन्नं लिङ्गत्रयं अपीत्याह तेनेति. नन्वस्त्वेवमात्मको भिन्नाधिकरणो लिङ्गभेदः, एकाधिकरणं तु लिङ्गभेदं न मृष्यामहे यस्य हि यत्स्वरूपं उचितं तेनैव तन्नित्यं व्यपदिश्येत. अत आह
अपेक्षेति. तत्तद्भावभेदापेक्षया हि तस्य तस्य गुणस्योपचये लक्ष्यमाणे नैकत्रापि लिङ्गभेदावसायोऽनुपपन्नः पुत्रादिभाव इवैकस्य पुंस इति.

 तत्पुनरिदं उक्तप्रकारं लिङ्गस्वरूपं नानुमन्यामहे पारमार्थिकं अप्राणिषु लिङ्गं अनुपलभमानाः. प्राण्यवान्तरजातिं एव तु लिङ्गं सङ्गिरामहे. पश्यामो हि वयं नराश्वमहिषगोवराहादिभेदभिन्नानेकप्राणिगणसाधारणं{२,१७८}स्त्रीत्वादिभेदभिन्नं विविधं अवान्तराकारं अप्राणिम्यो व्यावृत्तं यमानन्दसाध(?ना ।न)स्तनवदनादिसन्निवेशविशेषा दर्शयन्ति. न च ते अप्राणिष्विति न लिङ्गभेदं प्रतिपद्यामहे. किं इदानीं अप्राणिषु लिङ्गावगमो भ्रान्तिरेव. ननु साप्यसति बाधकोदये दुर्भणैव. सत्यम्. गौणस्त्वप्राणिषु लिङ्गवादः प्रस्तरैककपालयोरिव यजमानवादो माणवक इव ज्वलनवादः. न ह्यसौ भ्रान्तिः,  
अभ्राम्यतां एव तथावभासात्. कः पुनर्गुणः यतोऽप्राणिषु गौणो लिङ्गवादः. पैङ्गल्यादयो ह्यग्निगुणा माणवके वर्तमाना गुणवादहेतवः. न त्विह तथा प्राणिगुणाः केचिदप्राणिषु दृश्यन्ते यद्वशेन गुणवादः समाश्रीयते. मैवम्. इहापि गुणावगतेः. उपचयापचयधर्माणौ हि स्त्रीपुमांसौ, अतस्तद्धर्मविवक्षया स्त्रीलिङ्गादिशब्दप्रयोगोऽप्राणिष्वपि यथेहैव प्रकृते वर्णितम्. अपेक्षाभेदतश्चाविरोधः समान एव. अत्यन्तापचयविवक्षया च नपुंसकलिङ्गशब्दप्रयोगः, तद्रूपत्वात्तज्जातेः. स्यादेतत् नाप्राणिषु गौणावगतिरतः कथं गौणत्वं इति. अस्ति वा प्राण्यप्राणिनोः  
समानाकारा बुद्धिरायुष्मताम्. शब्दसल्लापमात्रादेव हि नो वाक्स्रुगादिषु स्त्रीत्वादिमतिराविरस्ति. न तु प्राणिष्विव तेष्वप्यनुस्यूत आकारो दृश्यते. अतः शब्दसंव्यवहारमात्रसिद्ध्यर्थं अप्राणिषु लिङ्गानुशासनम्. किं पुनर्लिङ्गानां वाचकम्. न तावदेतदत्रोपयुज्यते, तत्सद्भावमात्रस्य प्रकृतौपयोगिकत्वात्. यदि तु प्रयोजनं अभिधीयते श्रूयताम्. ये तावदप्राणिवाचिनः स्त्रीलिङ्गतया स्मर्यन्ते, तेष्वनुशासनकारैरेवेयं स्त्री अयं पुमानिदं नपुंसकं इति गुणवादेनैव स्त्र्यादिशब्दाः प्रयुक्तास्तद्वचनपदान्तरसमभिव्याहारसिद्ध्यर्थम्. ते तु स्वभावतः स्वार्थमात्रं अभिदधति. गुणवाद एव स्मर्तॄणां अत्यन्तं निरूढतया  
लिङ्गेऽपि वाचकभ्रान्तिं एव जनयति. एषा च निर्भागपदेषु स्थितिः वाक्स्रुवादिषु. सभागेषु तु तारकादिशब्देषु प्रत्ययभागः स्त्रीत्वं अभिधाय प्रकृत्यर्थे तदसम्भवाद्गौण्या वृत्त्या तत्समभिव्याहारं लभते. गुणवादसमाधानं चोक्तं एव. येऽपि नक्षत्रं इत्यादिषु प्रत्ययविकारविशेषास्तेष्वपीयं एव स्थितिः. विकाराणां नपुंसकलिङ्गेऽनुशासनादम्भावादीनाम्, अतोऽं (७.१.२४) इति यथा. ये प्राणिवाचिनोऽश्वोऽश्वेत्येवमादयः, तेषां स्त्रीप्रत्ययान्तेषु तावत्स एव प्रत्ययः स्त्रीत्वं अभिदधाति. स च{२,१७९}सम्भवत्स्वार्थो मुख्ययैव वृत्त्या प्रकृत्या समभिव्याह्रियते. अश्व इत्यादावपि प्रत्ययविकाराद्  
एव लिङ्गविशेषावगतिः. प्रातिपदिकवाच्या एव स्त्रीत्वादयः प्रत्ययेन द्योत्यन्ते इति नानुज्ञायते. प्रत्ययोपजनापाययोरेव लिङ्गावगतेः सदसद्भावदर्शनात्. प्रकृतेश्चान्वयव्यतिरेकनिर्धारितस्वार्थमात्रवचनत्वात्. अतः स्त्रियां अभिधेयायां (?धात्वा ।टाबा)दयः इत्येतदेव साम्प्रतम्. वार्त्तिककारेण च स्त्रीत्वादन्यत्र दृष्टं स्यादिति वदता प्राणिषु दृष्टं लिङ्गं अभिदधतां शब्दानां गौण्यैव वृत्त्याप्राणिवाचिप्रकृतिसमभिव्याहारोऽभिहित इति वेदितव्यम्. न पुनरन्यत्र दृष्टारोपेण भ्रान्तिरुक्ता. अतो बाधकाभावोऽपि न परिचोदनीयः. गौणे तद्दर्शनात्. अतस्तारकादिमतौ तथा स्त्रीत्वादन्यत्र दृष्टं स्यादित्ययं एव परिहारः  
साधीयान्. परयोस्तु कथञ्चिच्छब्दपरमतत्वोपन्यासाभ्यां एवासाधुता प्रकटितेत्यवधातव्यं इति । । २१४ । ।

 यत्पुनरुक्तं एकस्यां एव प्रमदातनौ कथं परिव्राजकादीनां कुणपादिप्रत्ययाः सदर्था भविष्यन्तीति. तत्परिहरति कुणपादीति. अस्यार्थः
नानाकारं वस्तु नानाकारं एवानुभूयत इति नानुपपन्नम्. यस्तु कश्चिदेव व्यवस्थया कञ्चिदाकारं प्रतिपद्यते न सर्वं सर्वः, तत्र सहकारिवासनासदसद्भावो निबन्धनम्. परिव्राजकादीनां हि कस्यचिदेव काचिद्वासना कुतश्चिदभ्यासाद्हृदयं अनुविष्टोद्भूता सती कञ्चिदेवाकारं एकस्यां एव प्रमदातनौ दर्शयति. परिव्राजको हि देहाद्विविक्तं आत्मानं अभ्यस्यंस्तद्वासनावासितान्तःकरणो मृतशरीरवत्कुणप इत्येवं कामिनीं चिन्तयति. कामुकस्तु कामाभ्यासाहितवासनासहायो देहात्मनोर्विवेकम्  
अपश्यन्देह एवाहङ्कृतः कामिनीति. श्वानस्तु जात्यनुबन्धिपिशिताशनाभ्यासातिशयाहितवासनासनाथाः पृथुलनितम्बोरुस्थलप्रस्तनशालिनीं कबलयितुं अभिलषन्ति कामिनीं इति वासनाव्यवस्थानुसारिणी संविद्व्यवस्थैकविषया परिव्राजकादीनां इति । । २१५
| |

आह किं अपराद्धं अस्माभिर्वासनानिबन्धनं नीलाद्याकारोपप्लवं विज्ञाने वदद्भिः. भवद्भिरपि वासनैवाकारदर्शनहेतुतया वर्णिता. अत आह {२,१८०}स्वेति. अयं अभिप्रायः न वासना (ना)मान्या काचित्समनन्तरप्रत्ययरूपेति भणितं असकृत्, यस्यैव च प्राचीनप्रत्ययजनितस्य संस्कारस्य तेनैव प्रत्ययेनानुकारः सादृश्यं स एव वासनेति चौरिका मन्यन्ते, स च संस्कारो बह्वाकारे वस्तुन्येकस्याकारस्याभ्यस्तपूर्वस्य निर्धारणे कारणं भवति इति युक्तम्. न त्वननुभूतं एवाकारं असन्तं वासना दर्शयतीति साम्प्रतम्. यथा भवन्तो मन्यन्त इत्यस्ति महानावयोर्विशेष इति । । २१६ । ।

दीर्घादिप्रत्ययोऽप्येकगोचरोऽपेक्षाभेदादेव परिहर्तव्य इत्याह तथेति. दीर्घह्रस्वबोधे भिन्नोपाध्यपेक्षा. घटपार्थिवादिभेदे तु कालाद्यपेक्षा एकोऽपि हि कदाचिद्घट इति तं अर्थं बुद्ध्यते कदाचित्पार्थिवोऽयं इति. भिन्नकालाद्यपेक्षया बोधवैचित्र्योपपत्तिरिति । । २१७ । ।

अपि च, इयं अपूर्वा युक्तिः यत्किलानेकाकारात्मकं भासते, तस्मादनाकारं एव वस्तु ज्ञानाकार एवायं इति. एवं हि प्रतीतिभेददर्शनादनेकाकारकल्पनैवाश्रयितुं उचिता. न त्वनाकारकल्पनेत्याह
नेति । । २१८ । ।

स्यादेतत्. सन्त्वेकस्मिन्नप्यविरुद्धानेकाकाराः, कथं तु विरुद्धानां अनेकेषां सम्भवोऽत आह संवित्तेरिति. इदं अनेन विरुध्यत इति संवित्साक्षिकं तद्यत्रैव भवतो विरुद्धाभिमानः तत्र संविद्बलादविरोधं एव वक्ष्याम इत्यभिप्रायः. एतच्चान्वारुह्यवचनं अपेक्ष्य, भेदात्त्वविरोधो दर्शित एवेति. भवेदप्यनेकाकारदर्शनादेकस्यानाकारकल्पना यद्येकं एकाकारं इत्यत्र{२,१८१}युक्तिर्भवेत्. तां अन्तरेण त्विदं ईश्वराज्ञातुल्यं एव भाषितं भवेत्. तच्चायुक्तं इत्यभिप्रायेणाह एकाकारं इति । । २१९ । ।

संविदेकाधीनता हि वस्तूनां व्यवस्थितिः. अतो यदेव येनात्मना संविदा व्यवस्थाप्यते तत्तेनैव रूपेणाभ्युपेतव्यं इत्याह तथा हीति. किञ्चैकत्वेऽपि वस्तुनो नास्माकं एकान्तवादः येनैवं उपालभ्येमहि कथं एकं अनेकाकारं इति. तदपि ह्येकानेकात्मकं एवानेकान्तवादिनां अस्माकं इत्याह न चेति । । २२० । ।

अतः सिद्धं देशकालावस्थोपाधिसद्भावनिमित्तैः प्रत्ययैर्विद्यमाना एव वस्त्वाकारा उद्भवाभिभवात्मकाः पृथग्भेदेन गृह्यन्त इत्युपसंहरति
तस्मादिति. देशादयश्चाकारोद्भवाभिभवद्वारेण प्रत्ययानां निमित्तं इति । । २२१ । ।

 ये तर्हि युगपदेव ग्रहीतॄणां घटत्वाद्याकारा निर्भासन्ते तत्र कथम्. न हि त आपेक्षिकाः, स्वाभाविकत्वाभ्युपगमात्. उक्तं च घटत्वपार्थिवद्रव्येति. तत्र कः परिहारः अत आह युगपदिति. यद्यप्यत्र नौपाधिकत्वान्न चोद्भवाभिभवौ, तथापि नानाकारे वस्तुनि यो यस्य वस्तु(?नि ।नः) (?यो) यस्य वस्तुभागस्य शब्दं स्मरति, स तं विकल्प्यामुकोऽयं इति जानाति नेतर इति व्यवस्थासिद्धिरिति । । २२२ । ।

 अत्रैव दृष्टान्तं आह नित्यं इति. रूपादयो हि घटे नित्यं सन्त{२,१८२}एव, तथापि न सर्वे सर्वैरनुभूयन्ते ग्राहकाणां चक्षुरादीनां विषयव्यवस्थानादिति । । २२३ ।

 एवं दृष्टान्ते दर्शयित्वा दार्ष्टान्तिके योजयति एवं इति । । २२४ । ।

 ननु बहिर्देशं अर्थं तावदिन्द्रियाणि न प्राप्नुवन्ति अप्राप्यप्रकाशे नैवानवस्था. अतो न बहिस्सतोऽर्थस्य कथञ्चिदवगतिरुपपद्यते, अत आह तस्मादिति. अयं अभिप्रायः सिद्धं तावत्प्रतीतिबलाद्बाह्यालम्बनं ज्ञानं इति, स बाह्योऽर्थात्मा प्राप्यैवेन्द्रियैः प्रकाश्यत इत्युक्तम्. प्राप्यकारिता चोपपादिता यदि कृतं न निर्वहति कामं, तथापि नानालम्बनं ज्ञानं, सविद्विरोधात्. अप्राप्यकारिणां एवेन्द्रियाणां कञ्चित्कार्यवशोन्नीयमानं अतिशयं वक्ष्यामः, यद्बलेनाप्राप्तं अपि बाह्यं अर्थं प्रकाशयन्ति, न पुनः स्वांशालम्बनं ज्ञानं इति कल्पना प्रमाणवतीति । । २२५ । ।

 यदप्युक्तं वक्तारश्चापि दृश्यन्ते इति, तत्परिहरति वदन्तीति. यदेतल्लौकिका वदन्ति नीलोऽयं अर्थो यतस्तद्रूपा मतिरुत्पद्यते इति, तेऽपि न ज्ञानाकारपरिचयपुरस्सरोऽर्थसम्बोध इति तथा वदन्तीति । । २२६ । ।

 कथं नाम वदन्ति अत आह ग्राहकत्वेनेति. विदिते खलु नीलेऽन्येनोत्थापिताशङ्कः स्वयं वा जातविचिकित्सः प्रमाणतथात्वनिश्चयपुरस्सरं अर्थतथात्वं निश्चिनोति, नेदं अन्यादृशं हि ज्ञानं नोऽर्थानां ग्राहकं तद्यथार्थं समर्पयति तथासौ तदुपाधिकत्वात्तस्य. इह च प्रथमं{२,१८३}तावज्ज्ञानेन नीलं समर्पितम्. तथैव चाद्ययावदनुवर्तमानं ज्ञानं अस्ति यन्नीलं एव प्रकाशते. तस्मान्नीलं एवेदं इत्युपायतया पश्चादपि ज्ञातं ज्ञानं पुरस्सरीकरोतीति नानेन ज्ञानस्य पूर्वग्रहणं आपादयितुं शक्यत इति । । २२७ । ।

 एवं तावत्परीक्षिता प्रत्यक्षशक्तिः. निर्णीतं च यथा बाह्य एव प्रवर्तितुं शक्तं इति. एवं चानुमानस्य प्रत्यक्षबाधे सिद्धे लैङ्गिकं तावद्बाह्यासत्त्वं अप्राप्तं बाह्यार्थवादिभिः. अतश्च तदभावद्वारिकां ज्ञानानुभवकल्पनां अतिक्रम्य तैर्बाह्य एव यत्प्रयत्यते तद्युक्तं इत्याह
लैङ्गिकेति । । २२८ । ।

 स्यादेतत् बहिस्सन्तं एवार्थं लौकिका बुध्यन्ते, परीक्षकास्तु युक्तितोऽवस्थापयितुं अशक्नुवन्तः स्वांशालम्बनत्वं संविदां प्रतिपद्यन्ते अत आह यथेति. अयं अर्थः यथा तस्यार्थस्य लोके बुद्धिरुत्पद्यते, परीक्षकैरपि तथैव वाच्यम्. अयथार्थं ज्ञानं हि वदन्तो न परीक्षका एव भवेयुः. इदं तु परीक्षकाणां तत्त्वं यत्प्रमाणशरणत्वम्, असति तस्मिंस्तत्त्वहानिरेव तेषां इति. लौकिकाश्च नान्तराकारवद्बाह्यं वस्तु बुध्यन्त इति. प्रतीतिं एवानु(?सा ।स्मा)रयति न यादृगिति. अन्तराकारो यादृगवगम्यते न तादृशो बाह्यार्थः स ह्ययं इदं इति पररूपेण  
निरूप्यत इत्युक्तम्. अन्तराकारस्य त्वहं इति निरूपणं भवेदस्माकं इवात्मन इति । । २२९ । ।

 अत्र भाष्यं ननूत्पद्यमानैवासौ ज्ञायते ज्ञापयति चार्थान्तरं प्रदीपवदिति यद्युच्येतेत्येवमादि, तदाक्षिपति उत्पद्येति. अयं अभिप्रायः {२,१८४}तद्बाह्यापलापवादिना वक्तव्यं यत्तदभावानुगुणम्, इह चोत्पद्यमानाया बुद्धेरर्थस्य च ग्रहणं आचक्षणो नार्थाभावं दर्शयतीति नेदं पूर्वपक्षवादिनो वक्तुं उचितं इति. स्यादेतत्. नेदं पूर्वपक्षानुगुणतयोच्यते, किन्त्विदं अर्थान्तरभूतं अपरं एव बुद्धावागतं सिद्धान्तिनोऽसम्मतं इत्येतावतैवोच्यते सिद्धान्तान्तरं अस्य दूषयितुं अत आह कथं इति. पूर्वपक्षानौपयिकं अर्थान्तरं ब्रुवाणस्य सिद्धान्तान्तरदूषणं निग्रहस्थानं इति  
भावः । । २३० । ।

 एवं आक्षिप्य समादधाति बाह्येति. इदं अनेन ग्रन्थेन बाह्यार्थवादिनं पूर्वपक्षवादी मीमांसकं ब्रूते किं भवान्बाह्यार्थग्रहणसमये ज्ञानस्य प्रतिबन्धाभावं नेच्छति येनार्थाकारोऽयं इति ब्रवीति. कथं ह्यप्रतिबन्धस्याग्रहणं भविष्यति. कथं चानाकारस्य ग्रहणम्. अतो ज्ञानाकारकल्पनैव साधीयसीत्यभिप्रायः । । २३१ । ।

 अत्रोत्तरं भाष्यं तन्न. न ह्यज्ञातेऽर्थे कश्चिद्बुद्धिं उपलभते. ज्ञाते त्वनुमानादवगच्छतीत्यादि. तस्यां अभिप्रायं आह उत्तरं इति. अस्यार्थः विदितपूर्वपक्षवाद्यभिप्रायः सिद्धान्तवादी वदति. सत्यं उत्पत्तौ बुद्धेरप्रतिबन्धः, ग्राहकाभावात्तु तदानीं अग्रहणं, तदभावश्च तत्कारणस्य लिङ्गस्य ज्ञाततादिपदास्पदस्याभावादिति. अन्यथोत्पद्यमानैवेत्यादिभाष्याभिप्रायं आह अन्येति. अन्यतर्केषु स्थित्वेदं भाष्यकारेणोच्यते उत्पद्यमानैवेत्यादि. एतदुक्तं भवति
बाह्यार्थवाद्येकदेशिमतोपन्यासोऽयं भाष्यकारेण कृतस्तन्निराकरणार्थं इति । । २३२ । ।

 एकदेशिमतं एवोपन्यस्यति ते(ष्विति.) तर्कान्तरेष्वर्थज्ञानकाल एव ज्ञानं अवगम्यत इतीष्यते. एवं हि मन्यन्ते स्वप्रकाशं एव विज्ञानम्{२,१८५}आत्मानं विषयं च व्यवस्थापयतीति. एतच्चास्माभिः प्रागेव प्रपञ्चितं इति. यद्येवं किं अस्य निराकरणे प्रयोजनम्. एवं अपि द्वैतं सिध्यत्येवात आह तथेति. यदि हि समसमयं उभयं उपलभ्यत इत्याश्रीयते, ततो बुद्धेरनाकाराया बोद्धुं अशक्यत्वादेकाकारोपलम्भाच्च एकं एव साकारं भवेत्सहोपलम्भनियमाच्चाभेदः परोक्तो नापाकर्तुं शक्यते. तत्रार्थनाश एवापद्येत. न ह्यभ्युपगममात्रेणार्थः सिध्यतीत्येतन्मतनिराकरणं भाष्यकारेणोपदिश्यत इति । । २३३ । ।

 अपरं अपि ननूत्पन्नायां एव बुद्धावर्थो ज्ञात इत्युच्यते नानुत्पन्नायाम्. अतः पूर्वं बुद्धिरुत्पद्यते पश्चाद्ज्ञातोऽर्थ इति भाष्यं, तदाक्षिपति नन्वितीति. परिचोदना हि नामानिष्टापादनेन भवति. न चेदं अनिष्टं मीमांसकस्य यदुत्पन्नायां बुद्धावर्थो ज्ञात इति. तस्मादनुपपन्ना परिचोदनेति. पूर्वं बुद्धिर्भवति पश्चाद्ज्ञातोऽर्थ इति च पौर्वापर्याभिधानं पूर्वोक्तेन युगपदुपलम्भेन विरुध्यते इत्याह
पौर्वापर्येति. उत्पद्यमानैवासावित्यादिना भाष्येण युगपद्ज्ञानार्थयोरुपलम्भोऽभिहितः. तत्कथं इदानीं पौर्वापर्यं अभिधीयते इति । । २३४ । ।

 यदि तूच्यते पूर्वं उत्पद्यमानैव बुद्धिर्ज्ञायते ज्ञापयति चार्थं इत्युक्तम्, इह च बुद्ध्युत्पत्तिसमयेऽर्थो ज्ञायते इत्युच्यते. उत्पन्नायां त्वसौ ज्ञातः सहैव ज्ञानेनातिक्रान्त इति यावत्. क्षणिकत्वेन हि धर्मेणासौ युक्तः कथं अद्य यावदवस्था(?प्य ।स्य)ते. अयं चार्थो ज्ञात इति निष्ठार्थभूतकालाश्रयणेन भाष्यकारेणोक्तः. अतो न कश्चित्पूर्वापरविरोध इति, तथाप्युक्तस्यार्थस्य पुनर्वचनं अनर्थकं भवेत्. एवं अपि प्रकारान्तरेण स एवार्थज्ञानयोर्{२,१८६}युगपदुपलम्भोऽभिधीयते. स चोक्त एव. न चास्य प्रकारान्तरवचनस्य स्वरूपेण कश्चिदुपयोगः तदेतदाह क्षणिकत्वेनेति । । २३५ । ।

 एवं आक्षिप्य समादधाति अत्रापीति. अयं अर्थः
यथोत्पद्यमानैवासावित्यत्र न पूर्वपक्षिणा स्वसिद्धान्तस्थित्या पूर्वपक्षितम्, एवं इहापि न बौद्धः स्वसिद्धान्तं उक्तवान्यदुत्पन्नायां बुद्धावर्थस्य ज्ञाततां आह. एवं हि परमतं एवाभ्युपगतं भवेदिति. केनाभिप्रायेण तर्हीदं उक्तं अत आह वाक्यादिति. अयं अर्थः यदा परेण सिद्धान्तिना इदं उक्तं न पूर्वं बुद्धिर्ज्ञायत इति, तदास्य तद्वाक्यश्राविणो भ्रान्तिर्जाता यदयं सिद्धान्ती बुद्धेः पूर्वं ज्ञानं प्रतिषेधति, तदस्य मन्ये बुद्ध्युत्पत्तिरपि न प्रागनुमता. न हि भवति स्वप्रकाशं सूत्पन्नं अपि न गृह्यते. तदेवं परस्य  
सिद्धान्तिनो वाक्याज्जातविभ्रमः सिद्धान्तिमतं एवान्यथा बुद्ध्वा ननूत्पन्नायां बुद्धावितीदृशं पृच्छति स्म. श्रुतं मया प्राग्वो मीमांसकानां बुद्ध्युत्पत्तिः सम्मता. तत्किं इत्येवं यन्न प्राग्बुद्धं इति । । २३६ । ।

 पूर्वपक्षवाद्यभिप्रायं एव विवृणोति सहेत्य् अदर्शनमन्तेन. इयं किलास्य बौद्धस्य मृष्टाशा सहैव ज्ञानस्योत्पत्त्युपलम्भौ, उत्पन्नानुपलब्धस्यासम्भावनीयत्वात्. तदिहैतावदेव विमतिपदं किं नो बुद्धेरुत्पत्त्युपलम्भावर्थवित्तेः प्रागूर्ध्वं वा आहोस्वित्सहैवार्थवित्त्येति. एष च मीमांसकः पश्चादर्थवित्तेर्ज्ञानस्यावबोधं आह. तन्नूनं एतस्य ज्ञानं पश्चादेवोत्पद्यते. कथं अपरथा प्रकाशस्वभावस्याग्रहणम्. तदेनं इतः पक्षाभासाद्व्यावर्तयामीति प्राक्तावदुत्पत्तेरपकर्षणं करोति. न हीदं शक्यते वक्तुं{२,१८७}यदनुत्पन्नायां एव बुद्धावर्थो ज्ञातो भवतीति, अतिप्रसङ्गात्. एवं  
च प्रागुत्पन्नस्य तदैव संवित्तिरिति सुसाधं एव. प्राग्च तत्संवित्तौ सिद्धायां ध्रुवं आपन्नं बाह्याभ्यन्तराभिमतयोस्तत्त्वयोर्विवेकादर्शनम्. अर्थ एव हि प्राग्बुद्धेः साकारे तत्सामर्थ्यादनाकारा संवित्तिः. अतो विविक्ताकारता सिध्यति. इतरथा त्वाकारविवेकस्यानुपलब्धत्वादद्वैतं सिद्धं एवेति. युगपद्ग्रहणपरिचोदनाप्येवं अभिप्राया शक्या वर्णयितुं इत्याह
तस्मादिति । । २४० । ।

 एतदेव विवृणोति युगपदिति. ज्ञानेन सह युगपद्गृह्यमाणेऽप्यर्थे नार्थस्याकारो लक्ष्यते. उक्तं हि नाकारविवेको लक्ष्यते इति. अपि चैवं सहोपलम्भनियमो बौद्धस्यानिवारितप्रसरो ज्ञानाद्भिन्नं साकारं अर्थं निराकरोतीत्युक्तं एवेति. यत एव प्राक्समकालं वा ज्ञानानुभवेऽर्थनाशो भवति, तस्मादर्थसंविद एव प्राग्भाविता भाष्यकारेण सिद्धान्तावसरे यत्नेन साध्यत इत्याह तस्मादिति । । २४१ । ।

 एवं तावद्ननूत्पन्नायां इत्यादिभाष्याक्षेपपरिहारौ वर्णितौ. अयं अपरोऽस्योत्तरग्रन्थः सत्यम्. पूर्वं बुद्धिरुत्पद्यते न पूर्वं ज्ञायते. भवति हि कदाचिदेतद्यज्ज्ञातोऽर्थः सन्नज्ञात इत्युच्यते इति. तस्य यथाश्रुतगृहीतस्य तावदर्थं आह यस्त्विति. योऽस्याः परिचोदनायाः सिद्धान्तग्रन्थः स प्रागेव निरूपितः केवलग्राहकग्रहणप्रतिपादनावसरे. एवं हि तत्रोक्तं 

 न पूर्वं ज्ञायते बुद्धिरित्यत्रैतद्वदिष्यते ।

 ग्राहकस्यैव संवित्तिर्लक्ष्यते ग्रहणे क्वचित् । ।

{२,१८८}इति. तदिदं उक्तं भवति हि कदाचिदेतद्यद्ज्ञातोऽर्थः सन्नज्ञात इत्युच्यत इति. अर्थाकारविविक्तं ज्ञानमात्रं एव स्मर्यत इति यावत्. उक्तं च न स्मरामीति. एवं उक्तार्थं भाष्यं आक्षिपति न त्वेतदिति सार्धेन. सत्यम्. पूर्वं बुद्धिरुत्पद्यते न तु पूर्वं ज्ञायते इति प्रतिज्ञायां अयं हेतुरुक्तः यत्किल ज्ञातोऽप्यर्थः कदाचिदज्ञातवन्न स्मर्यते, तस्मान्न पूर्वं बुद्धिर्ज्ञायते इति. इदं च बालप्रलपितप्रायम्. किं खल्वत्र केन सम्बध्यते यज्ज्ञातो न स्मर्यते तत्र पूर्वं बुद्धिर्न ज्ञायत इति, तस्मान्न तावदेतस्यां प्रतिज्ञायां साक्षात्साधनं इति । । २४३ । ।

 तत्किं हेयं एवेदं भाष्यं, नेत्याह अत इति. सत्यम्. नेदं अस्यां प्रतिज्ञायां साक्षात्साधनं, किन्त्वनेन ग्रन्थेन फलद्वारेण प्रतिज्ञानिराकरणं उक्तम्. पूर्वपक्षवादिनाप्यत्र ज्ञानस्य पूर्वोपलब्ध्या बुद्ध्याकारो वाञ्छितः. तदनेन निराक्रियते. यदि बुद्धिः साकारा भवेत्सा तर्हि तथैव स्मर्येत. न चैवं केषुचिदवसरेषु, केवलग्राहकस्मरणात्. अतः किं मुधा मुग्धैः प्रागुपलब्धौ प्रसय्स्यते. एवं अपि हि धीरनाकारैव यदसावाकारवियुक्ता स्मर्यते न पूर्वं ज्ञायत इति. किं उक्तं भवति. नानेन प्रकारेण सिसाधयिषितं बुद्धेः साकारत्वं

सिध्यति, अनाकारस्मरणात्कदाचिदिति । । २४४ । ।

 अत्रापरं भाष्यं अपि च कामं एक(रूप)त्वे बुद्धेरेवाभावो न त्वर्थस्य प्रत्यक्षयेति. तदयुक्तम्. कथं हि द्वैतसिद्धान्ती ज्ञानापलापं आह. एवं अपि हि न तस्य पक्षः सिध्यति. न चासति ज्ञाने निष्प्रमाणिका अर्थसिद्धिरवसातुं शक्यते. अतो व्याख्येयं एतदत आह कामं इति. नात्र बुद्ध्यभावे तात्पर्यं, किन्तु नासत्यर्थे बुद्धिः सिध्यतीत्येवं परं इदम्. वरं एकरूपत्वे बुद्धिरपह्नुता यदसौ प्रत्यक्षार्थसामर्थ्यसमधिगम्या. यदधीना बुद्धिर्न तस्यैव प्रत्यक्षसिद्धस्यार्थस्य तामादायाभाववर्णनं इति. अपरं अपि न चार्थव्यपदेशं अन्तरेण बुद्धेः रूपोपलम्भनम्. तस्मान्नाव्यपदेश्या बुद्धिः. अव्यपदेश्यं  
च नः प्रत्यक्षं तस्मादप्रत्यक्षा बुद्धिरिति भाष्यम्. तद्व्याचष्टे न चेति. बुद्धयो हि नार्थरूपाद्विना निरूप्यन्ते. न हि जातु नीलरूपादियं नामेति विविच्य बुद्धिरुपलभ्यते. अर्थाकारेणैव तु नीलादिना व्यपदिश्यते नीलज्ञानं पीतज्ञानं इति. एवञ् च नित्यपररूपनिरूप्या बुद्धिः कथं प्रत्यक्षप्रमेयं भविष्यतीति. न हि मृगजलज्ञाने ऊषरं जलत्वेन ज्ञायमानं प्रत्यक्षप्रमेयं इष्यते, भ्रान्तिविषयत्वात्. तस्याश्चाप्रत्यक्षत्वात्. अर्थस्तु नित्यं स्वरूपेण संवेद्यमानः प्रत्यक्ष इति युक्तं अव्यपदेश्यं च नः  
प्रत्यक्षं इति पररूपाव्यपदेश्यं इति भाष्यार्थ इति । । २४५ । ।

 एवं तावत्सतापि पररूपेण निरूप्यमाणं न प्रत्यक्षं इत्युक्तम्. त्वन्मते चायं अपरो दोषः, यदसद्ग्राह्यानुसारेणैव तद्ज्ञानं संवेद्यते, स्वभावस्वच्छत्वात्ज्ञानस्य, नीलाद्याकारेण ग्राह्यता वासनोपप्लवात्कल्पितैव यतस्तदेतदाह असदित्युपप्लवादन्तेन. अतो न कथञ्चिज्ज्ञानं एव प्रत्यक्षप्रमेयं पारमार्थिकं वक्तुं शक्यत इत्याह
तेनेति । । २४७ । ।

 अत्रापरं अपि च, नियतनिमित्तस्तन्तुष्वेवोपादीयमानेषु पटप्रत्ययः इतरथा तन्तूपादानेऽपि कदाचिद्घटबुद्धिरविकलेन्द्रियस्य स्यादिति भाष्यं, तदाक्षिपति निमित्तेति. यदेतन्निमित्तानां तन्त्वादीनां नियतत्वं कार्येषु{२,१९०}किञ्चिदेव निमित्तं किञ्चिदेव कार्यं उपजनयति नापरं इति, तदुभयोरपि ज्ञानबाह्यार्थवादिनोः समानम्, उभयोरपि निजशक्त्यनुसारित्वात्कार्यसिद्धेः. निजयैव हि शक्त्या किञ्चिद्विज्ञानं तन्त्वाद्याकारं किञ्चिदेव तु पटाद्याकारं ज्ञानं जनयति तन्तव इव पटम्. न चात्रान्यतरः शक्योऽनुयोक्तुं इति भावः । । २४८ । ।

 तुल्यतां एवानुयोगस्य विवृणोति तन्त्वर्थैरिति द्वयेन. निगदव्याख्यानौ ग्रन्थाविति । । २५० । ।

 यदि तु सामर्थ्यनियमं आश्रित्यार्थानां तन्त्वादीनां कार्यव्यवस्थोच्यत इति, तज्ज्ञानानां अपि ज्ञानान्तरारम्भे न दण्डवारितं इत्याह अर्थेति । । २५१ । ।

 अतो दोषपरिहारसाम्ये नान्यतरः शक्योऽनुयोक्तुं इत्याह
तस्मादिति । । २५२ । ।

 अत्र परिहारं आह देशेति. अयं अभिप्रायः यदपि यस्य कारणं तदपि कदाचिदेव कार्यं आरभमाणं दृष्टं न सर्वदा बीजं इवाङ्कुरम्. न हि तत्कुसूलाधिकरणं अङ्कुरं आरभते, किन्तु देशविशेषं क्षेत्रादिं कालविशेषं च ग्रीष्मादिं निमित्तविशेषं उदकादिं आसाद्य कदाचिदेव देशादिव्यङ्ग्यत्वात्{२,१९१}कारणशक्तीनाम्. नैतद्ज्ञानवादिनां सम्भवतीति वक्ष्यते. अतः कस्यहेतोरुत्पन्नमृत्पिण्डविज्ञानस्यापि कदाचिदेव घटप्रत्ययो न सर्वदा. कस्माच्चोत्पन्नव्रीहिबीजपरिचयस्यापि ज्ञातुर्भाव्यङ्कुराकारपरिचयः. न हि तत्र दण्डोदकादि किञ्चिदस्ति कारणशक्तीनां व्यञ्जकं,  
यदपेक्षया कारणानि विलम्बन्ते. स्यान्मतं मा भूवन्बाह्या देशादयः. तज्ज्ञानान्येव च कारणानां अनुग्राहकाणि भविष्यन्तीति. तन्न, क्षणिकत्वेनानुग्राह्यानुग्राहकयोः साहित्यासम्भवादिति । । २५३ । ।

 न केवलं कारणशक्तीनां व्यञ्जकान्यर्थवादिनां सन्ति, शक्तयोऽपि कार्यार्थापत्तिप्रमाणिकाः प्रतिपटादिकार्यं तन्त्वादीनां व्यवस्थिताः प्रसिद्धा इत्याह शक्तयोऽपीति । । २५४ । ।

 भवतस्तु बौद्धस्य (?ना ।न वि)ज्ञानाद्भिन्ना अभिन्ना वा पारमार्थिकी शक्तिर्निरूप्यते येन कार्यारम्भव्यवस्था घटत इत्याह भवत इति. संवृतिसद्भावं उत्सृज्येति. संवृत्या यः सद्भावस्तं उत्सृज्य न पारमार्थिकी शक्तिरस्ति. न च संवृतिसत्तया व्यवस्थायाः सिद्धिरित्युक्तं निरालम्बनवाद इति । । २५५ । ।

 अपि च शक्तिरिति वासनां एव भवन्तो गायन्ति. सा च पूर्वानुभवयोनिर्न तत्सदृशज्ञानान्तरोपजननादन्यत्र समर्थेत्यभिप्रायेणाह
वासनेति. ननु वासनानुसारेणैव निमित्तानां तन्त्यादीनां कार्यविशेषनियतत्वं भविष्यति शब्दवासनानां इवार्थबुद्धौ भवन्मते, अत आह निमित्तेत्येतदन्तेन. वासनाया इति हेतौ पञ्चमी. यदेतद्वासनाहेतुकं निमित्तनियतत्वं{२,१९२}तद्वासनाया एवाभावादयुक्तम्. तदभावश्च क्षणिकत्वेनासाहित्याद्वास्यवासकयोरनाश्रित(?त्वा ।वा)सनाभावा(दा)श्रयानुपपत्तिश्चोक्ता. दुर्लभं इति वक्ष्यमाणेन सम्बन्ध इति. अपि चेयं वासना न परस्य कस्यचिदनुग्रहे वर्तते. अस्थिरानुग्राह्यानुग्राहकत्वानुपपत्तेः. अतः स्वतन्त्रैव कार्यं आरभमाणा सर्वान्  
प्रत्यारभेताविशेषादित्यभिप्रायेणाह अपारार्थ्यादिति. एवं तावत्शक्त्यभावादेव न तत्कृता कार्यव्यवस्थेत्युक्तं, येऽपि चास्माकं देशकालादयः कारणशक्तीनां व्यञ्जकत्वेनाभिमताः, तेऽपि तन्नियामका न सन्तीत्याह देशेति । । २५७ । ।

 सर्वं चेदं अभिप्रेत्यापिचेत्यादि भाष्यकारेणाभिहितं इत्याह
मत्वैतदिति. एवं चेत्परिहृतं पर्यनुयोगतुल्यत्वं इत्युपसंहरति तस्मादिति. एवं चानुमानदूषणात्प्रत्यक्षस्य च स्वस्मिन्वर्तितुं अशक्तेर्न तावद्भवदभिमताभ्यां आद्याभ्यां प्रमाणाभ्यां बाह्यशून्यता सिध्यतीत्याह
एवं इति । । २५९ । ।

 आगमस्त्वनुष्ठाननिष्ठो नैवञ्जातीयके प्रमाणं इत्याह आगमस्येति. न बाह्यसद्भावे अभावे चेत्यर्थः. उपमानं तु सिद्धवस्तुनः सादृश्यविषयं न वस्तुसदसद्भावयोर्व्याप्रियते, न च किञ्चिच्छून्यं नाम ज्ञानातिरेकि सिद्धं यच्छून्यतया ज्ञानं उपमीयते गृहेणेव प्रोषितचैत्रेण शून्यं{२,१९३}मन्दिरान्तरं इत्यभिप्रायेणाह नोपमेति. अर्थापत्त्या तु तत्तद्भावभेददर्शनानुपपत्तिप्रभवया पृथिव्यादयो भावा व्यवस्थाप्यन्त एवेति सा परिपन्थिन्येव शून्यतायां इत्याह अर्थापत्तिरिति । । २६० । ।

 एवं चापन्नं षष्ठप्रमाणगोचरत्वं शून्यताया इत्याह तस्मादिति. एवं तावन्न प्रमाणानुसारेण शून्यता सिध्यतीत्युक्तम्. इदानीं यत्तदुक्तं तत्रास्तां यः प्रमेयतः इति, तदुपन्यस्य दूषयति एवं इत्युपेयमन्तेन. अयं अर्थः न तावज्ज्ञानालम्बनाः परमाणवः अतीन्द्रियत्वात्. तत्सद्भावे प्रमाणाभावाच्च. न तत्समूहः, तदतिरिक्तस्यानिरूपणात्. अवयविनश्च वृत्तिविकल्पातिरिक्तादिपरिचोदनादूरीकृतनिरूपणत्वात्. अतो बाह्यस्याण्वादेः ग्राह्यस्यासम्भवादेव पारिशेष्यसिद्धं आत्मालम्बनत्वं सर्वसंविदां इति प्रमेयाश्रया च शून्यता यैरुच्यते, तैरपि वादिभिर्यथोक्ताद्  
आन्तरस्य ग्राह्यस्यासम्भवात्स्वात्मनि वृत्तिविरोधादिदं इति च पररूपनिरूपणादवश्यं एवान्यस्य ज्ञानाद्ग्राह्यत्वं बलादुपेयं अनालम्बनज्ञानासम्भवादिति. (?द्वयोरपि समानो निराकरणमार्ग इत्याह) स्वांशवदण्वादयोऽपि ग्राह्य न सम्भवन्तीत्युक्तं अत आह ग्राह्या इति. अयं अभिप्रायः यत्तावदणूनां अग्राह्यत्वं तदस्माकं अपि सिद्धं एवेति किं तन्निराकरणेन. समूहोऽपि वनादितुल्योऽनभ्युपगमनिराकृत एवेति. यस्तु समूहापरनां आवयवी स यथा सत्यः, तथा वनोपन्यासावसरे प्रतिपादयिष्याम इत्याह
सत्य इति । । २६२ । ।

{२,१९४} एवं तावद्बाह्यसिद्धिरुक्ता. इदानीं यत्तन्माध्यमिकमते बाह्यज्ञेयाभावाद्ज्ञे(?या ।यज्ञा)नाभावोऽपीत्युक्तं, तच्च बाह्यसिद्धिप्रतिपादनेन परिहृतं इत्याह इतीति. बाह्याभावकृता मतौ संवृतिकल्पना नास्तीत्यर्थः. य एव तु ज्ञानज्ञेयात्मकस्योभयस्य तत्त्वं परमार्थतो जानन्ति मीमांसकाः, तेषां एव चेदं धर्मविचारणे धुरि समर्थं इत्याह उभयेति. अयं अभिप्रायः धर्मो रथोऽस्यावयवो युगापरपर्यायो धूर्विचारः. तेन हि धर्मरथो घटितः, तद्वहनाय चेदं ज्ञानज्ञेयात्मकं उभयं तत्त्वतो ज्ञातं क्षमं भवति. संवृतिकल्पितं तु न धुरं  
वोढुं क्षमं इति धर्मरथोऽवसीदेत्. न ह्यसमर्थाभ्यां धुर्याभ्यां धूरुह्यते. न हि परमार्थतोऽसतोः संवित्संवेद्ययोः सामर्थ्यं अस्ति. अतो यदुक्तं यदा संवृतिसत्येनेति, दूषितं च संवृतेर्न तु सत्यत्वं इति तदेवात्रोपसंहृतं इत्यनुसन्धातव्यं इति । । २६३ । ।

इत्युपाध्यायसुचरितमिश्रकृतौ काशिकाटीकायां

शून्यवादः समाप्तः । ।

शुभं भूयात्

पर्तीईई

००५ अनुमानपरिच्छेद (आंप्)

{३,१} अत्रभाष्यकारेण विज्ञानवादान्ते अतो न व्यभिचरति प्रत्यक्षं इति प्रत्यक्षाव्यभिचारित्वं उपसंहृत्य अनुमानं ज्ञातसम्बन्धस्येत्यादिनानुमानलक्षणं प्रणीतम्. तस्य तात्पर्यं दर्शयति
प्रत्यक्षेति. अयं अर्थः. वृत्तिकारग्रन्थे हि तेन व्यभिचरति प्रत्यक्षम्. तत्पूर्वकत्वाच्चानुमानाद्यपि इति प्रत्यक्षव्यभिचारपूर्वकं अनुमानादीनां अपि व्यभिचारात्परीक्ष्यत्वं उक्तम्. तत्र प्रत्यक्षाव्यभिचारित्वे प्रतिपादिते व्यभिचारिकारणप्रभवत्वेन तावद्व्यभिचारशङ्का प्रत्युक्ता. यदि परं स्वरूपाश्रयो व्यभिचारस्सम्भवति. सोऽपि वक्ष्यमाणलक्षणकेषु नाशङ्कनीय एव. न हि प्रतिबुद्धदृशः प्रतिबन्धक  
संविद्विदितव्यभिचाराः. सकलव्यवहारोच्छेदप्रसङ्गात्. एवं इतरेष्वपि यथास्वं अवसरे वक्ष्यामः. तस्मादनुमानाद्यपि लोकप्रसिद्धं न परीक्षितव्यं इति.

 इयं च सर्ववक्ष्यमाणप्रमाणलक्षणभाष्यतात्पर्यव्याख्या साधारणी वार्तिककारेण कृता. सर्ववक्ष्यमाणप्रमाणप्रपञ्चस्य हीदं एव साधारणं स्थानम्. अनेन च श्लोकेन समर्थितारम्भावसरः प्रपञ्चो विशेषतो व्याख्यास्यत इति. तदेतदुक्तं भवति. नात्र नैयायिकादिवदलौकिकं प्रमाणानां{३,२}स्वरूपं उपदर्शयितुं लक्षणानि प्रणीतानि. लोकप्रसिद्धप्रमा(णा)व्य\[७२८\]भिचारित्वान्मीमांसकानाम्. किन्तु शङ्कितव्यभिचारापादितपरीक्षाप्रत्याख्यानार्थं लोकप्रसिद्धं एव स्वरूपं उपदर्श्यते. अतो न प्रमाणलक्षणे सङ्गतिः प्रत्यक्षादिलक्षणस्याशङ्कितव्येति । । १ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२८\] व्यवहारि   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 इदानीं लक्षणभाष्यव्याख्यानावसरे प्राथम्यादनुमानलक्षणं अनुसन्धास्यति. तत्र च ज्ञातसम्बन्धस्येत्युच्यते. तत्र न विद्मः को ज्ञातसम्बन्धसमासार्थ इति. न तावत्पुरुषस्सम्बन्धी समुदायो वा. अनुपादानात्. न ह्यनुपात्तान्यपदार्थको बहुव्रीहिर्भवति. ननु बुद्धिसम्बन्धोपस्थापितः पुरुषस्समुदायिद्वयाक्षिप्तस्समुदायो वा विशेष्यते. बुद्धिर्हि स्वशब्दादवगता तद्वन्तं अन्तरेणात्मानं अलभमानोपस्थापयति स्वाश्रयं इति नानुपादानदोषः. नैतदेवम्. गम्यमानस्याविशेषणात्. न खलु धूमशब्दार्थाविनाभावादवगतोऽग्निर्ज्वलतीति विशेष्यते. वक्ष्यति च 

 गम्यमानस्य चार्थस्य नैव दृष्टं विशेषणं ।  
इति. स्यान्मतम्. सत्यम्. अनुपात्तं न विशेष्यते. उपात्त एव त्विह सम्बन्धी. तथा हि अयं अत्र पदान्वयः. अनुमानं एकदेशदर्शनादेकदेशान्तरे बुद्धिरिति. अतः कस्यैकदेशस्येत्याकाङ्क्षायां स एवैकदेशो ज्ञातसम्बन्धस्येति विशेष्यते. ननु दर्शनोपसर्जनत्वादेकदेशो न विशेषणं अर्हति. न ह्युपसर्जनं पदं पदान्तरेण सम्बध्यते. न हि भवति पुरुषं प्रत्युपसर्जनीभूतस्य राज्ञः ऋद्धस्य राजपुरुष इति विशेषणम्. उच्यते. नोपसर्जनत्वादसम्बन्धः. आकाङ्क्षितं हि पूरणसमर्थं उपसर्जनेनापि सम्बध्यत एव. अत्रैकदेशदर्शनादित्युक्तेऽस्ति कस्यैकदेशस्येत्याकाङ्क्षा. अर्थसम्बन्धेऽप्याकाङ्क्षैव  
हेतुः. उपसर्जनसंज्ञा तु उपसर्जनं पूर्वं (२.२.३०) इति पूर्वप्रयोगसिद्ध्यर्थैव. अत एव हि कस्य गुरुकुलं इति व्यवहारोपपत्तिः. तत्र हि कुलोपसर्जनस्यैव गुरोः कस्येति विशेषणम्. अपि च दर्शनक्रियाकर्मणो दृश्यस्यैकदेशस्य प्राधान्यं अप्रधानस्य सापेक्षस्यापि पदान्तरेण सम्बन्धो दृष्टः, यथा राजपुरुषश्शोभन इति. अत उपपन्नं ज्ञातसम्बन्धस्यैकदेशदर्शनादिति. नोपपन्नम्. उक्तं हि गुरुणैव नोपसर्जनं पदं पदान्तरेण सम्बध्यते ऋद्धस्य राजपुरुष इतिवतिति. न च परिहृतम्. उपसर्जनविशेषणे{३,३}हि ऋद्धी राजानं विशिष्यात्. यत्तूक्तं आकाङ्क्षा सम्बन्धे हेतुः इति तदयुक्तम्.  
आकाङ्क्षावतोऽप्ययोग्यस्य पदान्तरानन्वयात्. इह च दर्शनोपसर्जनत्वादन्वयायोग्यत्वं उक्तम्. अथोच्येत एकवाक्यतायां अयं दोषः एकदेशदर्शनादेकदेशान्तरे बुद्धिरनुमानम्. अतः पर्यवसिते वाक्ये कस्येइकदेशस्येत्याकाङ्क्षायां वाक्यगतं एकदेशस्येति पदं ज्ञातसम्बन्धस्येति विशेष्यत इति. तन्न. आकाङ्क्षावाक्यस्याश्रवणात्. स एवानुपात्तान्यपदार्थदोषः. यत्र तूपादानं तत्रोपसर्जनत्वादयोग्यत्वं उक्तम्. अपि च वाक्यभेद एवात्र दोषः. यच्च दर्शनं दृश्यप्रधानं इत्युक्तं, तदप्ययुक्तम्. उत्तरपदार्थप्रधानत्वात्तत्पुरुषस्य. न च वास्तवं गुणप्रधानभावं आश्रित्य पदान्तरसम्बन्धो दृष्टः.  
राजपुरुषेऽदर्शनात्. ननु शाब्दं एवैकदेशस्य प्राधान्यं गम्यते. कृद्योगलक्षणा हीयं कर्मणि षष्ठी. न. अश्रवणात्. न हि समासे षष्ठी श्रूयते. न चाश्रूयमाणा स्वार्थं अभिधत्ते. किन्तु निषादस्थपतिवल्लक्षणया तदर्थोऽवगम्यते. श्रुत्या तु दृश्यावच्छिन्नं दर्शनं एव प्रधानतयावगम्यते. उत्तरपदार्थप्रधानानुशासनं अप्यत एव. समासात्तथैवावगतेः. न च वास्तवं प्राधान्यं उपसर्जनस्य पदान्तरसम्बन्धे सापेक्षसमासे वा हेतुः. कस्य गुरुकुलं इति नित्यसापेक्षत्वाद्गुरुशब्दस्य नासामर्थ्यं दोषः न ह्यनन्तर्भाव्य प्रतिसम्बन्धिनं गुर्वर्थोऽवगम्यते. सम्बन्धिशब्दत्वात्  
तस्य. अतोऽपेक्षितार्थान्तर एवासौ वृत्तावनुप्रविशतीति न दोषः. न त्वेवं एकदेशशब्द इति वैषम्यम्. अतो दुरधिगमो ज्ञातसम्बन्धसमासार्थः.

 अत आह प्रमातेति. अयं अभिप्रायः सत्यम्. एकदेशो नान्यपदार्थः. किन्तु प्रमातैव बुद्धिसम्बन्धोपस्थापितो ज्ञातसम्बन्ध इति निर्दिश्यते. गम्यमानं अपि चाव्यभिचारिणा चिह्नेनोपस्थापितं विशेष्यत एव. न हि नमः पिनाकपाणय इत्यन्यपदार्थानुपादानं दोषाय. अपि च ऐन्द्रवायवं गृह्णातीति बहुव्रीहिसमासार्थो देवतातद्धितः कथं आहृत्यानुपात्ते सोमरसे वर्तते. अथ सोमं क्रीणाति अभिषुणोति पावयति.{३,४}धारया गृह्णातीति प्रकरणावगतस्सोमरसोऽन्यपदार्थ इत्युच्यते. इहापि बुद्ध्यविनाभावावगतस्य प्रमातुर्बहुव्रीह्यर्थत्वं नानुपपन्नम्. पूर्वपक्षस्थितेन वार्तिककृता गम्यमानं न विशेष्यत इति यदुक्तं तदेव दुर्लभलब्धम्  
इव मन्वानैः कैश्चिद्वल्गितं इत्युपेक्षणीयं एव. सिद्धान्ते हि गम्यमानाया एव व्यक्तेर्गावौ शुक्लो गौरिति च विभक्त्या शब्दान्तरेण च विशेषणं भविष्यति. मञ्चाः क्रोशन्तीति च. आह च 

 जातेरस्तित्वनास्तित्वे न हि कश्चिद्विवक्षति ।

 नित्यत्वाल्लक्ष्यमाणाया व्यक्तेस्ते हि विशेषणे । ।

इति. धूमोऽयं ज्वलतीति न भवति. अनभिधानात्. न हि लोकः पर्यनुयोक्तुं अर्हति. यस्तु वैयात्याद्धूमशब्देनाग्निं लक्षयित्वा तथा प्रयुयुङ्क्षति न तं निवारयामः. नन्वेवं प्रमातरि ज्ञातसम्बन्धे सति नैकदेशो विशेषित इति व्यापकैकदेशदृशो व्याप्यस्मृतिरनुमानं आपद्येत. न त्वेतदिष्टम्. व्याप्याद्धि व्यापकज्ञानं अनुमानम्. ज्ञातसम्बन्धस्यैकदेशस्येति सम्बन्धे स्यादपि विशिष्टैकदेशलाभः. तत्र हि ज्ञातसम्बन्धस्येति षष्ठ्या व्याप्य एव सम्बन्धी प्रतिपाद्यते. सर्वत्र हि व्याप्य एव हि षष्ठी दृष्टा. उच्यते. उक्तं अस्माभिर्नेदं अलौकिकं किञ्चित्प्रमाणानां स्वरूपं उपवर्ण्यते. लोकप्रसिद्धम्  
एव त्वपरीक्षाप्रतिपादनार्थं स्वरूपं अनूद्यते, लोके हि नियाम्यैकदेशदर्शन एव नियामकैकदेशज्ञानं अनुमानं इति प्रसिद्धं इति. अस्त्यपि हि विशेषणे विशिष्टैकदेशो लभ्यते. अपि चासन्निकृष्टेऽर्थ इति वदति. न च व्यापकदृशस्साहचर्यमात्रात्व्याप्यस्मृतिरसन्निकृष्टविषया. पूर्वप्रमाणानधिकार्थाविषयत्वात्स्मृतेः. व्याप्यादेव त्वनुभूतपूर्वनियमाद्व्यापकविशिष्टः पर्वतादिरवगम्यते. अत उपपन्नो विशिष्टैकदेशलाभ इति. यत्तु ज्ञातसम्बन्धस्यैकदेशस्येत्यत्र षष्ठ्या विशेषप्रतिपादनं उक्तम्. तदयुक्तं व्यापकादपि षष्ठ्युत्पत्तेः. भवति हि कृतकत्वं अनित्यताया हेतुरिति व्यवहारः.  
व्यापिका चानित्यता कृतकत्वस्य. तस्मादविशेषितोपादानेऽपि व्याख्यानतस्सम्बन्धविशेषाद्(एक)देशविशेषलाभो नानुपपन्नः. भवति हि व्याख्यानतो विशेषप्रतिपत्तिर्न तु सन्देहादलक्षणं इति सूक्तं प्रमाता ज्ञातसम्बन्ध इति.

{३,५} व्याख्यानान्तरं आह एकदेशीति. एकदेशौ हि नैकदेशिनं अन्तरेण स्यातां इति आक्षिप्तस्यैकदेशिनो युक्तं अन्यपदार्थत्वम्.

 नन्वेवं ज्ञातसम्बन्धस्यैकदेशिनो य एकदेशस्तस्यैकदेशस्य दर्शनादित्युच्यमाने स एव दर्शनोपसर्जनत्वादेकदेशस्यैकदेशिनः सम्बन्धस्सम्बन्धिविशेषापेक्षस्य वा समासदोषः प्रसज्यते. भवेदेतदेवम्. यद्येकदेशव्यतिरेकजनिता षष्ठी स्यात्. इयं त्वेकदेशदर्शनव्यतिरेकजनिता षष्ठी तदपि परम्परया वाजपेयस्य यूप इतिवदेकदेशिनो भवत्येव. कः पुनरत्रैकदेशी ज्ञातसम्बन्धः पक्षस्सपक्षो वा. न तावत्पक्षः ज्ञायमानसम्बन्धत्वात्. न च सपक्षः सिद्धत्वेनाननुमेयत्वात्. नैष दोषः. व्याप्तिर्हि न सकृद्दर्शननिर्ग्राह्या. भूयोभिस्तु  
दर्शनैः पूर्वपूर्वावगतसकलदेशकालविविक्तधूमवन्मात्रस्याग्निमत्तया व्याप्तिरवधारिता. न पुनरत्रायं इदानीं वा धूमवानग्निमानिति. अतः पक्षैकदेशिनोऽपि सामान्यतो धूमवत्तौपाधिकसम्बन्धो ज्ञात इति स एव ज्ञातसंबन्धः. सामान्यतो गृहीतेऽपि देशादिभेदेन प्रत्यक्षप्रत्यभिज्ञानवन्नानुमानप्रत्यभिज्ञानं अनुपपन्नं इति न प्रमेयाभावः. एकदेश्यैकदेशौ चाश्रयाश्रयिणावभिमतौ. न पुनरवयवावयविनाविति द्रष्टव्यं इति । । १ । ।

 कर्मधारयसमासो वायं इत्याह कर्मधारयेति. अयं अर्थः
ज्ञातश्चासौ संबन्धश्चेति कर्मधारयोऽयम्. अत्र च पक्षे संबन्धिनि गम्ये गमके चैकदेशता. कथं सम्बन्ध्याधारस्य सम्बन्धस्य सम्बन्धिनावेकदेशौ. न हि भूधराधारस्य धूमस्यैकदेशो गिरिः. आधेयं एव तु धूमस्तदेकदेशतया मन्यते. उच्यते. भवत्याधारांशेऽप्येकदेशवाचोयुक्तिः. यथा अवयव्याधारेष्ववयवेषु च समूहिष्विति निरवद्यं । । २ । ।

 द्वयं वान्यपदार्थ इत्याह द्वयं वेति. सम्बन्धगरहणकाले परस्परसम्बन्धं उपलब्धं व्याप्यव्यापकद्वयं ज्ञातसम्बन्धं उच्यते, तस्य च स मुदायिनावेकदेशौ. यथा चैतदेवं तथा प्रागेवोक्तं इति. किं{३,६}पुनः कर्मधारयपक्षे द्वयान्यपदार्थत्वे वा प्रमेयम्. न तावत्सम्बन्धसमुदायावेव. तयोः पूर्वं एवावगतत्वात्. अधुना च धर्मधर्मिविभागेनानवगमात्. न चान्य एकदेशी. तस्यानुपादानात्. न चैकदेशाभ्यां आक्षेपः. सम्बन्धसमुदायनिराकाङ्क्षत्वात्. न च स्वतन्त्रैकदेशदर्शनात्स्वतन्त्रैकदेशान्तरे ज्ञानं अनुमानं, सिद्धत्वात्. वक्ष्यति हि न धर्ममात्रं, सिद्धत्वादिति. अत्राभिधीयते अयं अत्रार्थो ज्ञातस्य  
सम्बन्धस्य ज्ञातसम्बन्धस्य वा द्वयस्य क्वचिदेकदेशदर्शनात्तत्रैवैकदेशान्तरे बुद्धिरनुमानं इति. कुत एतत्. असन्निकृष्टग्रहणात्. न हि स्वतन्त्रैकदेशोऽसन्निकृष्टः. क्वचिदेव पर्वतादावेकदेशोऽसन्निकृष्टो भवति. तत्रानवगतपूर्वत्वादिति किं अनुपपन्नं इति.

 कः पुनरत्र सम्बन्धोऽनुमानाङ्गं इष्यते. अविनाभावस्तादात्म्यतदुत्पत्तिनिमित्तक इति केचित्. एवं हि तैरुक्तम्.

 कार्यकारणभावाद्वा स्वभावाद्वा नियामकात् ।

 अविनाभावनियमोऽदर्शनान्न न दर्शनात् । ।

इति. न हि विपक्षसपक्षयोरदर्शनाद्दर्शनाद्वाविनाभावसिद्धिः. तेनानियतस्यापि तत्र वृत्तेः सम्भवात्. किञ्चिद्विपक्षव्यावृत्त्या च सर्वविपक्षव्यावृत्त्यसिद्धेः. सर्वविपक्षाणां च युगपद्ग्रहीतुं अशक्तेः. किन्तु अग्न्यादौ सति धूमादेर्भावादसति चाभावात्तदायत्तस्वभावो धूमादिरिति विदिते तदविनाभावस्सिद्ध्यति. तत्कार्यस्य तं अन्तरेणात्मलाभाभावात्. तदत्राग्नौ दर्शनं इतरत्रादर्शनं तदुत्पत्तौ हेतुः. ततोऽविनाभावसिद्धिः. तादात्म्येऽपि तत्सिद्धिः तं विना भवतस्तादात्म्यानुपपत्तेः.

 नन्वेवंविधान्वयविरहिणो गन्धान्न रूपरसादयोऽनुमीयेरन्. न च खलु तस्य रूपं आत्मा. न च कारणं इति कथं ततस्तत्सिद्धिः. श्रूयतां यथा सिद्ध्यति. रसादेव हि स्वहेतावग्नाविव धूमादनुमीयमाने समसामग्रीकेन्धनविकारवद्रूपावगतिरिति नानुपपत्तिः. यथाहुः 

 एकसामग्र्यधीनस्य रूपादेर्रसतो गतिः ।

 हेतुधर्मानुमानेन धूमेन्धनविकारवत् । ।

{३,७}इति. ननु युक्तेन्धनविकारे तस्य धूमस्य चैकाग्निकारणत्वादवगतिः. न तु रूपरसावेककारणकौ. कारणरसा हि कार्ये रसं आरभन्ते. कारणरूपाणि च कार्ये रूपम्. तत्कुतस्समानकारणता. नैककारणतयैकसामग्र्यधीनत्वम्. किन्तु रसाद्रसहेतुरनुमीयमानः प्रवृत्तिरूपजननशक्तिरूपोपादानकारणसहकृतोऽनुमीयते. तथाविधस्यैव कारणत्वात्प्रवृत्तिशक्तिना च कारणेन रूपं जन्यत इति रूपसिद्धिः. तदिदं अनुपपन्नं यत्तावत्कार्यं कारणेन विना न भवतीति ततस्तज्ज्ञानं उक्तम्. तदयुक्तम्. कथं हि कारणेन विना कार्यं एव न भवति इत्येतदेवावसेयम्. तद्विना भवतो नित्यं सत्त्वं असत्त्वं वा स्यात्. ततश्च कार्यतैव हीयेत. उक्तं हि तैः 

 नित्यं सत्त्वं असत्त्वं वा हेतोरन्यानपेक्षणात् ।

 अपेक्षातो हि भावानां कादाचित्कत्वसम्भवः । ।  
इति. अपेक्षातः कादाचित्कत्वं अनपेक्षं तु सदसद्वा स्यात्. गगनशशविषाणवदिति चेत्. यद्येवं अन्योऽयं कार्यकारणभावात्स्वभावनियमः यदनपेक्षं तन्नित्यं सदसद्वा भवतीति. यच्च रसाद्रूपावगतिरेकसामग्र्यधीनत्वादित्युक्तम्. तदप्ययुक्तम्. यद्यपि प्रवृत्तिशक्तिरूपोपादानकारणसहकृतो रसहेतुरवगतः स्वकार्याद्, रूपं तु कुतोऽअवगम्यते. प्रवृत्तिसामर्थ्यात्कारणादिति चेत्. ननु नादो रूपस्य कार्यं नात्मेति कथं तदवगमे हेतुः. प्रवृत्तिशक्तेः कारणस्य कार्याव्यभिचारादिति चेत्. न. तर्हि कार्यतदात्मनोरेवाविनाभावः कारणेऽपि (?भावाद् ।भवेत्). भवत्विति चेत्. न. अग्नेरपि धूमानुमानप्रसङ्गात्. अस्त्विति चेत्. अतन्त्रं  
तर्हि कार्यत्वं अनुमाने. स्यान्मतम्. न प्रवृत्तिसामर्थ्यात्कारणाद्रूपानुमानम्. अपि तर्हि रूपवद्रूपकारणसहकारिणा रसकारणेन रसो जन्यते. सहकारिकारणं अपि सविशेषणं कारणं एवेति रसादितरेतरानुगृहीतं कारणचक्रं अनुभास्यत इति. तन्न. कार्यकारणयोरयौगपद्याद्रूपकारणस्य तद्वत्तानुपपत्तिः. पारिशेष्याद्(?दूष्याद्) रूपं एव सहकारीति वाच्यम्. तत्र च वृथा तत्कारणानुमानपरिश्रमः. रूपं सहकारीत्यपि नानिर्णीतरूपरसाविनाभावोऽनुभवितुं उत्सहते. प्रागेव तु तन्निर्णये वृथारूपतद्धेत्वोस्सहकारित्वकल्पना.{३,८}अपि चानुभवविरुद्धं एवेदम्. न खलु रसं उपलभ्य तद्धेत्वनुमानमुखेन रूपावगतिर्लौकिकानाम्. अपि तर्हि रूपरसयोस्साहित्यनियमात्सहसैव रसाद्रूपं अनुमीयते. अपि च कार्यकारणभूतयोरेव बहुलं अनुमानव्यवहारो  
दृश्यते इत्यनादृत्यं कार्यत्वं अव्यभिचारे. तादात्म्यं अपि मेयाभावप्रसङ्गाद्धेयं एव. किं हि वृक्षात्मनि शिंशपात्वे विदिते मेयं अवशिष्यते. निर्भागत्वात्. ऐकात्म्येऽपि वस्तुनः काल्पनिको भेद इति चेत्, न तावन्निर्भागं वस्तु, भागावग्रहाणां देशादिभेदेऽप्यबाधितानां सम्यक्त्वात्. काल्पनिकभेदाश्रयत्वाच्चानुमानस्य वास्तवं ऐकात्म्यं अनङ्गम्. वृक्षव्यवहारोऽनुमीयत इति चेद्कथं अनात्मव्यवहारश्शिंशपात्वादनुमीयते. तादात्म्ये वृक्षवदननुमानप्रसङ्गात्. व्यवहारयोग्यतायां अप्येवं एवेति यत्किञ्चिदेतत्. एवं एव वैशेषिकादिसमयसिद्धा अपि कार्यकारणभावादयस्सम्बन्धप्रकाराः प्रत्युक्ता वेदितव्याः. तेऽपि ह्यनियताननुमानोत्पत्तिकारणम्.  
अस्तु तर्हि नियमो वानुमानाङ्गम्. न. प्रमाणाभावादनवगतेः. न तावदापातजं प्रत्यक्षं अस्यावधारणक्षमम्. ईक्षते खल्वयं विस्फारिताक्षस्सहसा महानसे धूमं अग्निना सहितम्. न तु जानाति नियतोऽयं अनेनेति. दुरधिगमो हि सर्वभावानां स्वभावनियमः. न तं उन्नेतुं उत्सहन्ते झटिति महान्तोऽपि. न हि निर्विकल्पकागोचरे विकल्पः प्रमाणम्. तत्पुरस्सरत्वात्तस्य. स्यादेतत्. देशादिभेदेष्वव्यभिचारात्स्वभावनियमोऽवधार्यत इति. केनावधार्यते सर्वदर्शनानां अन्वयमात्रे व्यापारात्.

 अथ पूर्वपूर्वज्ञानजनितभावनासचिवं अन्तिमं अनेनायं नियत इति भवत्यालोचनाज्ञानम्. ततो विकल्पाः प्रवर्तिष्यन्त इति. नैतदेवम्. इन्द्रियव्यापारसापेक्षं हि प्रत्यक्षम्. न च सहभावदर्शनादन्यत्र बहिरिन्द्रियव्यापारः. न च बहिर्विषयवेदने तन्निरपेक्षं अन्तःकरणं प्रवर्तते. अपि च निरूपितरूपा अपि भावा देशादिभेदेष्वन्यथाभवन्तोऽनुभूयन्त इति न स्वभावनियमं प्रत्याश्रयितुं उचितं प्रामाणिकानाम्. तदाहुः 

 देशकालादिरूपाणां भेदाद्भिन्नासु शक्तिषु ।

भावानां अनुमानेन प्रसिद्धिरतिदुर्लभा । ।

{३,९}इति तस्माद्वक्तव्योऽनुमानाङ्गभूतस्सम्बन्धः. अत आह सम्बन्ध इति. व्याप्तिर्हि साहित्यनियमं अपदिशति. तद्दर्शिनो ह्येकदेशदर्शनादेकदेशान्तरे बुद्धिरुत्पद्यते, अतस्सामान्यवचनोऽपि सम्बन्धशब्द उपरितनसमभिव्याहारादत्रानुमानलक्षणग्रन्थे विशेषपरो भवति. उपरि चास्यावधारणे प्रमाणं वक्ष्यत इति । । ३ । ।

 यदि ज्ञातसम्बन्धस्यानुमानं स तर्हि सम्बन्धो द्व्याश्रय इत्युभयानुमाने लिङ्गं स्यादत आह व्याप्येति । । ४ । ।

 अत्र कारणं आह यो यस्येति द्वयेन. सः समन्यूनदेशकालो हि व्याप्यो भवति. पूर्वं तावद्यत्रोभयोरपि धर्मयोर्व्याप्यव्यापकत्वं. यथा परस्तादुदाहरिष्यते. उत्तरस्तु यथा धूमादिः, स हि प्रायेणाग्निदेशकालवर्त्ती भवति. सत्यपि चाग्नावभवंस्ततो देशकालाभ्यां न्यूनो भवति. यावन्तावग्नेर्देशकालौ तावन्तौ नास्येति न्यूनत्वं. अत एव चासावग्नेर्व्यापको न भवति. सकलतदीयदेशकालाव्याप्तेः. व्यापकस्तु समाधिकदेशकालः. अत्रापि पूर्वोक्त एव पूर्वः. उत्तरस्तु यथाग्नेरेव धूमस्य. स हि तस्य देशकालौ तावद्व्याप्नोत्येव. असत्यपि धूमे भवन्देशकालाभ्यां अधिकोऽप्यभिधीयते. यतश्चानयोरीदृशं स्वरूपं नान्यथा व्याप्यव्यापकतात्मकता, तेन कारणेन  
व्याप्य एव गृहीते व्यापकस्य ग्रहणं भवति यदसौ तं विनापि न भवत्येव. न ह्यसावग्निरिव धूमस्याग्नेर्देशकालावतिक्रम्यापि भवति. येन तं विनापि भवस्तं न गमयेत्. अग्निस्त्वनेवंविध इति नासौ धूमस्य गमको भवति. ननु चायं विशेषो{३,१०} ज्ञातसम्बन्धशब्दान्नावगम्यते. स हि सम्बन्धज्ञानमात्रं अङ्गतया दर्शयति, न व्याप्यतां इति कुतो विशेषलाभः. उक्तं अत्र लौकिकलक्षणानुवादेनापरीक्षाप्रतिपादनार्थं इदं भाष्यम्. लोके च व्याप्यैकदेशदर्शिन एव व्यापकज्ञानं अनुमानं इति सिद्धम्. न ह्यन्यथेति चापकृष्य पूर्वेण योजयित्वा तेनेति तदुपजीवनेन व्याख्येयं इति । । ६ । ।

 ननु व्यापकादपि व्याप्यसंवित्तिर्दृष्टा. अनित्यत्वादिव कृतकत्वस्य. भवति हि भावानां अनित्यत्वात्कृतकत्वानुमानम्. व्यापकं चानित्यत्वं कृतकत्वस्य. अतो व्यापकं गम्यं व्याप्यं गमकं इत्यव्यापकं अत आह व्यापकत्वेति. अयं अभिप्रायः. सत्यं व्यापकस्य गमकत्वम्. न तु व्यापकत्वगृहीतस्य. तेन हि रूपेण गृहीतोऽसौ व्याप्याद्देशकालाधिक्येऽपि न विरुध्यते. न चाधिकदेशकालः प्रतिपादको भवति. तं विनापि भावादित्युक्तं एव. ननु व्याप्यतापि तस्यास्ति. अस्तु नाम, वस्तुतस्तत्तु रूपं न गृहीतं इति कथं गमकत्वम्. अवगते तु ताद्रूप्ये तेनैव गमकत्वं न व्यापकतया. अतो व्याप्यतैवानुमानाङ्गं न व्यापकतेति सूक्तं इति । । ७ । ।  
 व्याप्यत्वं अङ्गं न व्यापकत्वं इत्येतदेवासङ्कीर्णोदाहरणेन दर्शयति विस्पष्टेति. यत्र व्याप्यव्यापकभावो न सङ्कीर्यते, तत्र विस्पष्टं एवैतदुपलक्षितम्. यथा व्याप्यं गमकं व्यापकं गम्यं इति. गोविषाणित्वयोर्हि व्याप्यं गोत्वं व्यापकं विषणित्वं अनुमापयति न तु विषाणिता गोत्वम्. व्यापिका हि सा. मितौ अनुमाने. गोविषाणित्वयोरयं गम्यगमकविवेको दृष्ट इत्यर्थः । । ८ । ।

{३,११} एवं असङ्करे गम्यगमकविवेकाद्यत्रापि व्याप्तिसङ्करो भवति तत्रापि व्याप्यत्वं एव गमकत्वे कारणं इति निष्कृष्यत इत्याह तेनेति । । ९ । ।

 ननु व्याप्तिरनुमानाङ्गं इत्युक्तम्. कस्य पुनरियं संयोगिनस्समवायिनस्सम्बन्धिसम्बन्धिनो वा. न ह्यत्र व्यवस्थां उपलभामहे. सर्वेषां अप्यनुमापकत्वात्. तद्यदि संयोगी व्याप्यः. रसाद्रूपानुमानं न स्यात्. अथ समवायी धूमादग्न्यनुमानम्, सम्बन्धिसम्बन्धिनश्च पित्रोर्ब्राह्मणत्वात्पुत्रस्य ब्राह्मणत्वानुमानं इत्यादि दर्शयितव्यम्. अपि च व्याप्तिरित्यन्वयोऽभिधीयते. उपश्लेष इति यावत्. न चासौ भूमौ प्रतिष्ठितेनाग्निना गगनगतस्य धूमाग्रस्य सम्भवति. न च भूमिष्ठां शङ्कुच्छायां दिवि वर्तमानः ऋक्षोदयोऽन्वेति. व्याप्तिश्च कस्यचित्केनचिद्भवन्ती देशतो वा स्यात्कालतो वा. पूर्वस्मिन्कल्पे भाविनस्सवितुरुदयस्याद्यतनार्कस्यैवोदयातष्टौ  
यामानतिक्रम्यानुमानं न स्यात्. परस्मिन्धूमादग्न्यनुमानं इत्यादि पर्यनुयोक्तव्यम्. अत आह तेनेति द्वयेन. येन खल्वपि विवक्षितावान्तरविभागं व्याप्यतामात्रं अनुमानाङ्गं तेन कारणेन यस्यैव संयोगादीनां अन्यतमस्य, येनैव तेषां अन्यतमेन, यादृशी उपश्लेष्टेनेतरेण वा व्याप्यता प्रागवगता, सैवानुमाने कारणं भवति. न ह्युपश्लेषो व्याप्तिः. उक्तं हि
सम्बन्धनियमोऽसाविति. स चानुपश्लिष्टेनापि भवति. यो हि यस्मिन्सति भवति, असति च न भवति, तेन नियम्यत इत्युच्यते. किं अत्रोपश्लेषेण. न चात्र देशादीनां अन्यतमविवक्षा. यावति हि देशे काले वा वर्तमानस्य यस्य व्याप्यता निरूपितपूर्वा, यावद्देशकालभाविना व्यापकेन तस्य व्यापकांशस्य तावत्य्  
एव देशादौ वर्तमानस्य स व्याप्यांशस्तादृगेव, गगनादिवर्त्तिधर्म्यन्तरे दृष्टान्तधर्म्यपेक्षया साध्यधर्मिणि दृष्टस्सन्प्रतिपादको भवति.{३,१२} नियमो ह्यनुमानाङ्गम्. स च सर्वेषां अविशिष्ट एव किं अवान्तरविभागेन. देशे यावतीत्यनतिदूरं अधिरूढस्य धूमादेर्दूरतरवर्त्तिनोऽपि नदीपूरस्य व्याप्तिं दर्शयति. शङ्कुच्छायायाश्च नितान्त(दूर)वर्तिना ऋक्षोदयेन. यावति काल इति च भाविनस्सवितुरुदयानुमानादावपि व्याप्तिं दर्शयतीति । । ११ । ।

 नन्वस्यां व्याप्तौ न किञ्चित्प्रमाणं अस्तीत्युक्तं अत आह
भूयोदर्शनेति. कथं पुनर्भूयोदर्शनगम्या व्याप्तिः. किं हि तत्र प्रत्येकं एव भूयांसि दर्शनानि प्रमाणं आहोस्विद्दर्शनसङ्घातः पूर्वतनदर्शनाहितसंस्कारसचिवं अन्तिमं प्रमान्तरं वा भूयोदर्शनप्रभवम्. तत्र न तावत्प्रत्येकसन्दर्शनसमधिगम्या व्याप्तिरित्यवसितं एव. नो खल्वस्य सहसाग्निधूमावग्निशरणे विलोकयमानस्याग्निना व्याप्तो धूम इति मतिराविरस्ति. न चाननुभूतं अविकल्पकेन सविकल्पकेनापि विषयीक्रियते. न चानेकदर्शनारब्धो दर्शनसमुदायः कश्चिदस्ति, तस्य दर्शनातिरेकेणाभावात्. निरुद्धानागतप्रत्युत्पन्नानां चासंहन्यमानत्वात्. पुरस्तनानेकदर्शनाहितसंस्कारसहायम्  
अन्तिमं तु दर्शनं कतरत्प्रमाणं इति चिन्तनीयम्. न तावत्प्रत्यक्षम्. तद्धि द्वेधा विभक्तम्. आलोचनाज्ञानं तत्प्रभवं च विकल्पसम्भिन्नम्. न तावत्पूर्वं व्याप्तेरवधारणे समर्थं अप्रतिसन्धानात्. व्याप्तेश्चायं अनेन प्रतिबद्ध इति प्रतिसन्धानात्मकत्वात्. न च तदनपेक्षं उत्तरं आत्मानं लभते. यच्चेदं संस्काराणां साचिव्यम्, इदं अपि न चतुरश्रम्. संस्काराः खलु यद्वस्तुरूपोपलम्भसम्भावितात्मानो भवन्ति, तत्रैव स्मृतिमात्रं आदधति. न पुनरर्थान्तरग्रहणाय कल्पन्ते. प्रत्यक्षे च व्याप्तिप्रमाणे कथं अतद्विषयाणां व्याप्तिसिद्धिः. भवति हि यथायथं दृष्टानुमितश्रुतेभ्यः  
कर्मफलेभ्यः पुंविशेषेषु वैदिककर्मानुमानम्. न च तत्तत्कर्मनियमस्तस्य तस्य पश्वादेः फलस्यापरोक्षं ईक्ष्यते अतीन्द्रियत्वात्. यच्चेदं अध्वरे{३,१३}वितते वैदिकादङ्गात्प्रधानाच्चापूर्वानुमानम्, तदपि न स्यात्. व्याप्त्यवधारणे प्रमाणाभावात्. मेघाभावाच्च वृष्ट्यभावानुमानं इत्यादि दर्शयितव्यम्. अतो न तावत्प्रत्यक्षा व्याप्तिः. न चानुमानिकी. प्रमाणाभावादेव तदधीनात्मलाभस्य तस्यानुपपत्तेः. शब्दस्त्वनागतोत्पाद्यभावविषयो न सिद्धव्याप्तिक्ल्प्तये प्रभवति. उपमानं अपि प्रमाणान्तरप्रसिद्धवस्तुसादृश्यमात्रविषयं न वस्तुनस्सत्तां प्रमिणोति. अर्थापत्तिरप्यन्यथानुपपद्यमानार्थविषया दर्शनप्रभवा. न च  
सहितावधारितयोरसत्यां व्याप्तौ किञ्चिदनुपपन्नं नाम.

 ननु कार्यता नोपपद्यते. कथं हि कार्यं असति कारणे भवति. भूयोदर्शनसमधिगम्यं च कार्यत्वं इति भूयोदर्शनप्रसूतकार्यत्वावगमान्यथानुपपत्तिप्रमाणिका कारणव्याप्तिसिद्धिः. कथं इदानीं अकार्यकारणभूतेषु व्याप्तिस्सेत्स्यति. भूयांसि दर्शनान्येवासत्यां व्याप्तौ नोपपद्यन्त इति चेत्, किं हि तेषां व्याप्तिं अन्तरेण न सम्भवति स्वरूपं, तावच्च कारणसामग्रीकं हि वस्सिद्धम्. स्वगोचरप्रकाशनं अपि स्वत एव विषयस्यापि स्वप्रमाणपरिच्छिन्नस्य न किञ्चिदनुपपन्नं पश्यामः. न चासौ प्रमाणान्तरेण प्रतिहन्यते. यन्नोपपद्येत. न च भावस्वरूपा व्याप्तिरभावेन प्रमीयत इति साम्प्रतम्. तत्रासावभावप्रमाणिका न स्यादेव.

 स्यान्मतं केयं अन्या धूमस्याग्निना व्याप्तिरनग्निनिवृत्तेः. सा चाभावरूपत्वादभावेन प्रमीयत इति युक्तं एव. तन्न. वस्तुरूपत्वात्. वस्तुरूपो हि स्वभावो धूमादेः केनचिन्नियतः. इतरया व्यावर्तते खल्वयं शशविषाणाभावादपीति शशविषाणेनापि नियम्येत. कथं असता नियम्यत इति चेत्. को दोषः. व्यावृत्तिर्हि नियमः, सा चास्तीति किं शशविषाणस्य सत्त्वासत्त्वाभ्याम्. यदि मतं विपक्षव्यावृत्तिर्नियम इति. को यं विपक्षो नाम. यो हि येन नियम्यते तस्य तत्परिपन्थी विपक्षः. व्याप्यते च शशविषाणेन तदभावान्निवृत्तो धूम इत्यनग्निरिव तदभावोऽपि विपक्ष एव. अपि चाशेषविपक्षाणाम्  
उपलब्ध्ययोग्यत्वान्न तेभ्यो निवृत्तिरभावेन शक्यतेऽवगन्तुम्. योग्यप्रमाणाभावो{३,१४}ह्यभावे प्रमाणं इति वक्ष्यते. अतो न किञ्चिद्व्याप्तौ प्रमाणम्. मानसं इति चेत्. न. बहिरस्वातन्त्र्यात्. तत्रैतत्स्याद् यद्यप्य्बहिरिन्द्रियाण्यतीतानागतादिभिर्भावभेदैर्व्याप्तिं ग्रहीतुं असमर्थानि, मनस्तु सकलातीतादिविषयपरिच्छेदसाधारणं प्रतिबद्धसामर्थ्यं क्वचिदिति तद्बलभाविना प्रत्यक्षेण व्याप्तिर्ग्रहीष्यत इति. तच्च नैवं, बहिरस्वातन्त्र्यान्मनसः. नो खल्वपि बहिर्विषयबोधे मनस्स्वतन्त्रं इति वर्णितम्. तथा हि. मनसस्सार्धं इत्यत्र. स्वतन्त्रे हि बहिरिष्यमाणे मनसि सर्वस्सर्वदर्शी स्यात्. संस्कारतो व्यवस्थेति चेत्. न. स्मृतिहेतुत्वात्. तत्रैतत्स्यात् यद्यपि केवलं अस्वतन्त्रं मनो  
बहिर्विषयावधारणे, तथापि पूर्वपूर्वानुभवजनितसंस्कारसनाथं बहिरपि वर्तीष्यते चक्षुराद्यनुगृहीतं इव रूपादौ. अतो नाव्यवस्था. तच्च नैवम्. स्मृतिहेतुत्वात्. स्मृतिमात्रहेतवो हि पूर्वानुभवप्रभावितास्संस्कारा नोत्सहन्ते मनसो बहिरवग्रहेऽनुग्रहं आधातुम्. स्मृतिविषयान्तराणां अपि ग्रहणप्रसङ्गात्. अस्ति हि तत्रापि स्मृतिहेतुस्संस्कारः. स चेद्ग्रहणे क्वचिन्मनसस्सहायी भवतीति किं न स्मृतिविषयान्तराण्यपि ग्राहयतीति यत्किञ्चिदेतत्.

 यस्तु वदति साहित्यं अग्निधूमयोस्सम्बन्धः. स च प्रथमसमधिगमसमय एव संविदितः. अनवच्छिन्नदेशकालश्चाग्निधूमयोस्सम्बन्धो भासते. न हीदानीं अत्र वा तयोस्सम्बन्ध इति भवति मतिः. अपि तर्हि सन्निहितवर्तमानयोरेवेदन्तया प्रतिभासमानयोर्देशकालौ सम्बन्धश्च तयोर्विशेषणं इमौ सम्बद्धाविति. नेदानीं अत्र वा सम्बन्ध इति. तदेवं अनवच्छिन्नरूपः स्वाभाविक एव संबन्धः सिद्धो भवति. स्वाभाविकत्वे च न व्यभिचाराशङ्कोपपत्तिमती. किं इदानीं अनङ्गभूतं एव भूयोदर्शनम्. नानङ्गम्. अङ्गं त्वौपाधिकाशङ्कानिराकरणेन. वह्निर्हि धूमेन संयुक्तस्संवेदितोऽपि कदाचिद्विधूमो दृश्यते. तत्रार्द्रेन्धनादिरुपाधिरनुप्रविशति. न तु स्वाभाविकोऽग्नेर्धूमेन  
संबन्ध इति निश्चीयते. तद्दर्शनाच्च धूमेऽपि भवति शङ्का. कदाचिदौपाधिकः पावकेनास्यापि संबन्ध इति. सा भूयोदर्शनेन निवर्त्यते. बहुशोऽपि दृश्यमानस्य धूमस्य नाग्निसंबन्धे कश्चिदुपाधिरुपलभ्यते. प्रयत्नेनापि चान्विष्टो न दृष्ट उपाधिर्नास्तीति निश्चीयते. तदेवं{३,१५}धूममात्रानुबन्ध्यग्निरिति सिद्धं भवति. ततश्चानौपाधिकस्य न व्यभिचाराशङ्केति. स वक्तव्यः किं इदानीं साहित्यमात्रं अनुमानाङ्गं तन्नियमो वा. यदि साहित्यमात्रं तत्तर्हि प्रथमदर्शन एव समधिगतं इति पुनर्धूमदर्शिनोऽविदितव्याप्तेरप्यनुमानं स्यात्. अथ तन्नियमः, तस्यैवेदं प्रमाणं अनुस्रियते कुतस्सिध्यतीति. न हि प्रथमदर्शिनोऽयं अनेन नियत इति मतिर्  
आविर्भवन्ती दृश्यते. अनवच्छिन्नदेशकालतयावगतस्संबन्धः स्वाभाविको भवति, ततो नियम इति चेत्. स तर्हि तथाविधः प्रथमं एवावगत इति भूयोर्दर्शनं नापेक्षेत. तथा दृष्टस्याप्यग्नेर्धूमसंबन्धो व्यभिचरति. तद्दर्शनाच्च धूमेऽपि व्यभिचाराशङ्का जायते. तन्निराकरणायासकृद्दर्शनापेक्षेति चेत्. यद्यनवच्छिन्नस्यापि देशतः कालतो वा कदाचित्कस्यचिद्वियोगो दृश्यते. कस्तर्हि इतरत्रापि समाश्वासः. नन्वियं आशङ्का भूयोदर्शनेन निराक्रियत इत्युक्तम्. कथं निराक्रियते. यदा शतशोऽपि धूमवानग्निरवगतो विधूमो दृश्यते. न चात्र प्रतिनियमः इयद्भिर्दर्शनैरव्यभिचारः सिध्यति इति.

 ननु धूमस्याप्यग्निसंबन्धे न कश्चिदुपाधिरुपलभ्यते अग्नेरिव धूमसंबन्धे. अतः कथं असौ सत्यपि धूमे न भविष्यति. न. देशादेरेवोपाधित्वेन शङ्क्यमानत्वात्. अग्नौ धूमसंबन्धव्यभिचारं उपलभ्याशङ्कते
कदाचिद्धूमस्याप्यग्निसम्बन्धे देशकालाद्युपाधिः स्यादिति. दृष्टं हि क्वचिद्देशे खर्जूराणां पिण्डखर्जूरफलत्वम्. वृश्चिकदंशनस्य च मरणकारणत्वम्. तद्देशान्तरे न भवति. तद्वत्धूमोऽपि जातु जायेतान्तरेणापि हुताशनं क्वचिदिति शङ्कमाना न तस्य नियमं अग्निनाध्यवस्यन्ति शतांशेनापि. विपक्षाद्व्यावृत्तिश्शङ्क्यमाना अनुमानोदयं प्रतिबध्नातीति कतरच्चेदं प्रमाणम्, अनौपाधिकोऽग्निर्धूममात्रानुबन्धीति.  
न तावत्प्रत्यक्षम्. साहित्यमात्रोपक्षीणत्वात्. नानुमानम्. तस्यासत्यां व्याप्तावसम्भवात्. व्याप्तिसिद्ध्यर्थं चापरापरानुमानकल्पनायां अनवस्थापातात्. प्रमाणान्तराणि निराकृतपूर्वाण्येव. अतो व्याख्येयं अनुमानाङ्गसम्बन्धावधारणे प्रमाणम्, तद्व्याख्यायते.

{३,१६} इदं तावत्प्रमाणाभाववादी वक्तव्यः. किं खलु व्याप्तिगोचरं ज्ञानं न जायत एव, सन्दिग्धं वा जायते, विपर्येति वा. त्रेधा हि परीक्षकैरप्रामाण्यं विभक्तम्. प्रकारान्तरासम्भवात्. न तावदाद्यः पक्षः. संविद्व्यवहारविरोधात्. दृश्यते हि बहुलं धूमं अग्नावुपलभमानोऽयं अनेन
नियत इत्यवधारणपुरस्सरं ततोऽग्निं अनुमाय तदनुरूपं व्यवहरमाणः. तन्नासत्यां व्याप्तिसंवित्तावुपपद्येत. व्यवहारदर्शनादेव संशयविपर्ययौ निराकार्यौ. ताभ्यां एवंविधव्यवहारासम्भवात्. अतो न तावदप्रामाण्यम्. प्रामाण्यं तु षोढा विभज्यते. तद्  
यथायोग्यं कस्यचित्कस्याञ्चित्व्याप्तिसंवित्तौ व्यवस्थापयामः. यथैव तावद्धूमस्याग्निना व्याप्तौ प्रत्यक्षस्य. न हीह प्रमाणान्तराणि सम्भवन्तीति वर्णितं एव.

 ननु प्रथमदर्शनेऽनवगमात्प्रत्यक्षासम्भवोऽप्युक्त एव. अत एव भूयोदर्शनावगम्यत्वम्. ननु तान्यपि विकल्प्य दूषितानि प्रत्येकसाहित्ययोरसम्भवात्. सत्यम्. न प्रत्येकं व्याप्तिरवगम्यते. न च दर्शनानि संहन्यन्ते. प्राचीनानेकदर्शनजनितसंस्कारसहाये चरमे दर्शने चेतसि चकास्ति धूमस्य वह्निनियतस्वभावत्वं, रत्नतत्त्वं एव परीक्षमाणस्य, शब्दतत्त्वं इव व्याकरणस्मृतिसंस्कृतस्य, ब्राह्मणतं एव मातापितृसम्बन्धस्मरणसहकृतस्य, तैलाद्विविक्तं इव विलीनाज्यं रसगन्धसहकृतेन्द्रियस्य. न ह्येतत्सर्वं आपातान्न प्रतिभातं इति परस्तादपि भासमानं अन्यथा भवति. न च प्रमाणान्तरत्वं आपादयति. ननूक्तं न स्मृतेरन्यत्र संस्कारा व्याप्रियन्त इति. केन वा संस्काराणां  
स्मृतेरन्यत्र व्यापार उपेयते. स्मारयन्त एव तु ते पूर्वपूर्वावगतं अग्निसम्बन्धं धूमस्य व्याप्तिसंविदं जनयितुं अभिप्रवृत्तस्येन्द्रियस्य सहायीभवन्ति. आन्तरालिकस्मृतिव्यवहितं अपि चेन्द्रियसम्बन्धानुसारि प्रत्यक्षं इति वर्णितम्. इन्द्रियसम्बन्धफलापरोक्षावभासानुसारात्. न च यत्सहसा न प्रतिभाति तत्पशादपि प्रतिभासमानं प्रत्यक्षतां जहाति. यथोदाहृतेष्वेव तावत्ब्राह्मणस्वम्.

 ननु न तावदापातजं प्रत्यक्षं व्याप्तौ प्रमाणं इति भणितम्. तत्पूर्वकं च सविकल्पकं इति कथं तस्यापि प्रामाण्यम्. अस्ति वा ब्राह्मणादिप्रत्यक्षे{३,१७}निर्विकल्पकावस्थायां वृद्धादाविव नरान्तरविविक्ताकारप्रतिभासः. येन परस्तात्सविकल्पकं प्रवर्तते. यथा तु तत्र पिण्डमात्रदर्शिनः स्मृतयोनिसम्बन्धस्य ब्राह्मणोऽयं इति प्रत्यक्षं जायते, एवं इहापि बहुशोऽग्निधूमदर्शिनोऽन्तिमे दर्शने निर्विकल्पकावृत्तधूमस्वलक्षणस्याग्निना नियतोऽयं इति धूमस्वभावगोचरं प्रत्यक्षम्, एतावदेव सविकल्पकस्य निर्विकल्पकपूर्वत्वम्, यत्तज्जन्मपूर्विका प्रवृत्तिः, संज्ञादिस्मरणार्थं हि तत्प्रथमं अर्थ्यते. तच्  
चेह व्यक्तिदर्शन एव पूर्वसंस्कारोद्बोधात्सिद्धं इति नावश्यमनयोस्समानविषयता. अत एव तैलविविक्तविलीनाज्यबोधे तैलं इदं इति विपर्यस्यतो गन्धसहकृतेन्द्रियस्य (स)विकल्पकप्रत्यक्षत्वसिद्धिः. न हि तत्रासङ्कीर्णा घृताकारा संविदासीत्. तैलं इदं इति विपर्ययात्. अतः परस्तादेव सहकारिवशात्निर्विकल्पकोपदर्शितव्यक्तिविषयं घृतं इदं इति सविकल्पकं प्रत्यक्षं आविरस्ति. एवं इहापीति न दोषः.  
 किं पुनरिह सविकल्पकेन विषयीक्रियते. नियतोऽयं अनेनेति नियमः. अस्य हि बहुलं धूमं अग्नावुपलभमानस्यानग्नौ च व्यतिरेकं अन्ते भवति विमर्शः अपि स्याद्व्याप्तोऽयं अनेनेति. कथं अपरथा जाङ्गलादिभेदभिन्नानेकदेशपरित्यागेन सायमादिभेदभिन्नानेककालपरिहारेण च तृणदारुगोमयेन्धनादिसमवधानविशेषं प्रत्यनादृतोऽग्निं एवानुधावत्यनग्नौ च न भवति. ततः परं च यथाग्निर्धूमभास्वरत्वादिपरित्यागेनापि (?दु ।कु)कूलालातादौ वर्तमानोष्णत्वं अजहत्तन्नियतो भवति. एवं अग्निना धूम इत्यपरोक्षनिश्चयो जायते. यत्तु देशान्तरादौ व्यभिचार इति, तन्न तावद्दृष्टपूर्वं नापि श्रुतं इति नाशङ्कां अधिरोहति. एवं अपि तु शङ्कमानस्य सर्वप्रमाणेष्व्  
अनाश्वासः क्वचिद्व्यभिचारदर्शनात्. यत्त्ववधारितोऽपि स्वभावनियमो देशान्तरादावन्यथा भवति वृश्चिकादेरिति. तन्न. अवान्तरजातिभेदात्. न हि यद्येन नियतं अवगतं अबाधितं च तदन्यथा भवति. अवान्तरजातिभेदात्तु शक्तिसदसद्भावकृता कार्यव्यवस्थेति न क्वचिद्व्यभिचारः.

 ननु अनुमानं एव किं नेष्यते. यदौपाधिकं तद्व्यभिचरति. अग्निरिव धूमम्. न च तथा धूमोऽग्निं इत्यनौपाधिक इति. भवत्वेवम्.{३,१८}अव्यवस्था तूपस्थिता. अर्थापत्तिस्तर्हि भवतु. इदं एव चाग्नौ दर्शनं अनग्नौ चादर्शनं अनुपपद्यमानं अग्निना नियमं प्रतिपादयति. किं अत्र नोपपद्यते. दर्शनं तावत्तत्र भवतीत्येतावतैवोपपन्नम्, न हि यदेकत्र भवति तेनान्यत्र न भवितव्यम्. अन्यत्र भवतोऽदर्शनं अनुपपन्नं इति चेत्. न. विप्रकृष्टानां अन्येषां अप्यसन्निकर्षाददर्शनोपपत्तेः. सन्निहितेष्वनग्निष्वदर्शनं अनुपपन्नं इति चेदभावादुपपत्तेः. तेषु ह्यसौ नास्त्वेव, कथं उपल(?भ्यते ।भ्येत). तत्र सताप्यन्यत्रापि न भवितव्यं एवेति किं अत्र प्रमाणम्.  
अतो दर्शनादर्शनसहकृतेन्द्रियस्यैव वस्तुस्वभावावधारणं अपरोक्षं जायत इत्येवं समर्थनीयम्. नन्वेतदेव न विद्मः. कीदृशोऽसौ वस्तुनः स्वभावोऽवधार्यत इति. उक्तं असकृद्धूमोऽग्निना नियत इति. एतदुक्तं भवति
यदा यत्र धूमस्तदा तत्राग्निरिति.

 ननु सन्निहितवर्तमानदेशकालमात्रसम्बन्धोऽस्तु प्रत्यक्षः. अनागतादिसम्बन्धस्तु कथम्, अतिप्रसङ्गो हि तथा (सति) स्यात्. न. सन्निहितरूपमात्रोपलम्भात्. रूपं एव तु तादृशं धूमादीनां यदेवं उन्नीयते, स्थिरं इव रूपं कुड्यादीनाम्. अस्ति हि तेषु विध्युदादिविलक्षणकालान्तरस्थायिरूपप्रकाशः. सन्निहितावान्तरसम्बन्धो न प्रत्यक्ष इति तद्रूपं अप्रत्यक्षं भवति. अप्रत्यक्षे हि तस्मिन्नेदं रजतं इति पूर्वानुभूतरजतबाधो न स्याद्, भिन्नविषयत्वात्. स्वकाले हि पूर्वविज्ञानेन रजतं विषयीकृतं न भविष्यद्बाधकज्ञानक्षण इति कथं तत्राप्रसक्तं बाध्यते. कालान्तरसम्बन्धो  
ऽपि तेन रूपेण पूर्वज्ञानावधारितं भविष्यज्ज्ञानकालं अपि व्याप्नोतीति भवति समानविषयतां आसाद्य बाधः.

 ननु यद्वस्तुनो रूपं तत्परानपेक्षं अवगम्यते, अग्नेरिवोष्णत्वम्. न च धूमस्यागृहीतप्रतिसम्बन्धिना तद्रूपं अवगम्यत इति कथं वस्तुरूपत्वम्. मैवम्. सम्बन्धो ह्यसौ, कथं अनवगते प्रतिसम्बन्धिन्यवसीयते. यथाह 

 नियमो नाम सम्बन्धः स्वमतेनोच्यतेऽधुना ।

इति. अतो यदेतदग्निना धूमस्य नियतत्वं भावात्मकं इदं तत्प्रत्यक्षेणावगम्यत इति किं अनुपपन्नम्. यथा चानग्निनिवृत्तिर्न नियमः तथा वर्णितं एव. विपक्षव्यावृत्त्या तु विधिरूप एव नियमः परीक्षकैर्व्याख्याय परेभ्यः प्रतिपाद्यते.{३,१९}ननु नियम्यत्वं अपि कर्मकारकत्वं, तच्च शक्तिरूपं कथं प्रत्यक्षम्. न. कारकान्तरप्रत्यक्षवदुपपत्तेः. कारकान्तरशक्तयोऽपि हि न प्रत्यक्षाः, अतोऽसत्येव शक्तिप्रत्यक्षत्वे कारकं प्रत्यक्षं एषितव्यम्. एवं इहापि नियम्यः प्रत्यक्षो भविष्यतीति किं अनुपपन्नम्. अतस्सिद्धं तावत्प्रत्यक्षत्वम्.  
आगमिकेषु चार्थेषु तस्य तस्य फलस्य तेन तेन वेदवेद्येन कर्मणा समन्वयात्, कर्मान्तरान्वयस्य चानवगमादनेनैव कर्मणेदं फलं व्याप्तं इति शास्त्रादवगम्यते. नियतसाध्यत्वावगमात्. मेघाभाववृष्ट्यभावयोश्च स्वतन्त्राभावप्रतीत्यसम्भवाद्भावयोरेव कथञ्चिद्व्याप्तिसंवेदनम्. मेघाभावो नाम नभस एवावस्थाविशेषः. जलधरनिरोधनिर्मुक्तस्य निर्वातस्तिमितमहार्णवप्रतीकाशं आकाशस्य वपुस्संलक्ष्यते. वृष्ट्यभाव इति च पृथिव्या एव निबिडकठोरपाण्डुरादिभावः. तच्च रूपं उभयस्यापि प्रत्यक्षसमधिगम्यं एवेति तदेव तत्र व्याप्तिप्रमाणम्. एवं अन्यत्रापि दर्शयितव्यं इति. भवतु तावदन्यद्व्याख्यास्याम इति समधिगतं तावद्व्याप्तेस्  
स्वरूपं प्रमाणं च. इदं तु चिन्तनीयम्. कस्य केन व्याप्तिरिति. न ह्येकत्र विदितावग्निधूमविशेषौ प्रदेशान्तरे दृश्येते. यत्तयोरेकस्यैकेनान्वयव्यतिरेकसमधिगम्या व्याप्तिर्भवेत्, अतो वाच्यं व्याप्तेरधिकरणम्. अत आह सामान्येति. सत्यं न विशेषयोर्व्याप्तिः, सामान्यात्मनोरेव तु कस्यचिद्धर्मिणो धर्मयोस्तत्तद्भेदपरित्यागेन व्याप्तिरवगम्यते धूमाकृतिरग्न्याकृत्या नियतेति. अतो न कश्चिद्दोष इति. इदं तु प्रायिकम्, स्थायिनोस्तु विशेषयोरपि क्वचिद्व्याप्तिर्भवत्येवेत्याह क्वचिदिति । । १२ । ।

 अत्रैवोदाहरणं आह कृत्तिकोदयं इति. यत्र हि कृत्तिकोदयं दृष्ट्वा रोहिण्यासत्तिः कथ्यते अनन्तरं उदेष्यति रोहिणीति, तस्मिन्ननुमाने विशेषस्यैव विशेषेण व्याप्तिः. न हि तयोस्सामान्यं अस्ति. व्यक्तिभेदे प्रमाणाभावात्. प्रत्यभिज्ञायते हि सैवेयं कृत्तिका, सैवेयं रोहिणीति. कथं अन्या भविष्यति. अतस्सिद्धं विशेषयोरेवात्र व्याप्तिरिति.

 यदि तर्हि व्याप्तिरनुमानाङ्गम्, अस्ति खल्वसौ हिंसात्वस्याधर्मत्वेन बाह्यहिंसास्वित्यतः क्रतावपि हिंसात्वादधर्मत्वं अनुमीयते. तत्र{३,२०}दैक्षपशुहिंसादीनां अधर्मत्वं प्रसज्येतेत्यत आह
व्याप्तेश्चेति द्वयेन. अयं अभिप्रायः सत्यं आपाताद्भवति भ्रमः, यथा किल हिंसात्वमात्रानुबन्ध्यधर्मत्वं इति. न त्वेतदेवम्. निर्ज्ञातेन ह्यधर्मत्वेन हिंसात्वं व्याप्यते. न च शास्त्रादृते तज्ज्ञानोपायस्सम्भवति. न च हिंसात्वमात्रं अनर्थसाधनं इति शास्त्रं अस्ति. विशेषहिंसाया विहितत्वात्. विध्यवरुद्धविषये च प्रतिषेधानवकाशात्. प्रतिषेधं अन्तरेण चानर्थसाधनत्वज्ञानोपायाभावात्. अतः  
परिहृत्यापवादविषयं उत्सर्गोऽभिनिविशत इति हिंसान्तराणि न हिंस्यादिति प्रतिषेधोऽवलम्बते. एवं च यद्यपि बाह्यहिंसासु हिंसात्वाधर्मत्वयोस्साहित्यं अवगतं, तथापि न हिंसात्वं अधर्मत्वप्रयोजकम्. किन्तु निषिद्धत्वम्. असत्यपि हिंसात्वे निषिद्धत्वमात्रेण सुरापानादावधर्मत्वसिद्धेः. अतो य एवास्मिन्सत्येवास्य भवितुं शक्तिरस्ति इत्यनेन रूपेण निरूप्यते. व्याप्यतयावगम्यत इति यावत्. स एव धर्मः प्रयोजक इत्युच्यते. परप्रयुक्तव्याप्त्युपजीविनस्तु हिंसात्वादयः, न तैरधर्मत्वादिव्यापकांशोऽवधारयितुं शक्यते. न हि बाह्यहिंसा हिंसेत्येवाधर्मः, किन्तु  
निषिद्धेति. अतो न क्वचिद्विहितानां दैक्षपश्वादिहिंसानां अधर्मत्वं इति । । १४ । ।

 ये त्वेवंजातीयकानप्यप्रयोजकान्हेतून्प्रयुञ्जते, ते सुलभैः प्रतिहेत्वादिदोषैश्चिरं भ्राम्यन्ति. शक्यते हि प्रतिहेतुर्दर्शयितुं, दैक्षपशुहिंसा धर्मः विहितत्वादग्निहोत्रादिवदिति. प्रयोजके हि हेतावेवंजातीयका दोषा नास्पदं लभन्ते. अप्रयोजके तु सुलभा एव. तदेतदाह ये त्विति. विस्रब्धं इति क्रियाविशेषणम्. यथा विश्वासो भवति तथा प्रयुञ्जत इत्यर्थः । । १५ । ।

{३,२१} प्रतिहेत्वादिदोषैर्भ्राम्यन्तीत्युक्तं तानेव दोषानुपन्यस्यति तेष्विति. प्रतिहेतुस्तावदस्माभिरुक्त एव. आगमविरोधोऽप्येवंवादिनां आपद्यत एव, आगमैकप्रमाणत्वाद्धर्माधर्मयोः. क्वचिदिष्टविघातः क्वचिदलौकिकविवाद इति । । १६ । ।

 आगमविरोधोदाहरणं तावदाह निषिद्धत्वेनेति. इदं चानागतावेक्षणन्यायेन प्रागेवास्माभिर्व्याख्यातं इति । । १७ । ।

 इष्टविरोधोदाहरणं आह हेतुद्वयेति. बाधकारणदोषाधीनं हि सर्वत्र मिथ्याबुद्धीनां मिथ्यात्वम्, न च ज्ञानत्वेनोत्पत्तिमत्त्वेन वा प्रयुज्यते, सत्यमिथ्यात्वसाधारणत्वादनयोः. ज्ञानत्वादेव तन्मिथ्यात्वं साधयतो बौद्धस्येष्टविघातकारी हेतुः, धर्मधर्मिस्वरूपस्वविशेषयोरपि प्रतिक्षेपात्. सर्वलोकप्रसिद्धपृथिव्याद्यपलापाच्चालोकिकविवादोऽप्यत्रैव दर्शयितव्यः, न हि सर्वविज्ञानानि मिथ्येत्येवंविधं विवादं लौकिकास्सहन्ते. सहसैव ह्येवंविधविवादश्राविणां उद्वेगो जायते. यथा अचन्द्रश्शशीत्यादौ. अतोऽयं अलौकिको विवादः. तथा चोक्तं 

 सर्वलोकप्रसिद्ध्या च पक्षबाधोऽत्र ते ध्रुवं ।

इति । । १८ । ।

 अपरं अप्यागमविरोधस्योदाहरणं दर्शयति त्रैवर्णिकेति. सन्ति खलु स्वर्गकामो यजेतेत्येवं विहितानि सोमादीनि कर्माणि. तेषु किं{३,२२}चतुर्णां वर्णानां अधिकारः, उतापशूद्राणां त्रयाणां इति संशये चतुर्णां इति प्राप्तम्, चत्वारोऽपि हि वर्णाः स्वर्गं कामयन्त इति स्वर्गकामपदेनाभिधीयन्ते. स्वर्गकामश्चात्राधिकारितया ज्ञायत इति प्राप्ते उक्तं अपशूद्राणां अधिकार इति. विद्याग्निसाध्या हि ते क्रतवः. अनग्निरविद्वांश्चान्तिमो वर्णः. कथं असौ वैतानिके कर्मण्यधिक्रियते. ननु श्रुत्यर्थावगताधिकारसामर्थ्यादेव शूद्रस्याप्यग्निविद्ययोराक्षेपो भविष्यति. न. अविधानात्. त्रैवर्णिकस्यैव अष्टवर्षं ब्राह्मणम्  
उपनयीत वसन्ते ब्राह्मणोऽग्रीनादधीत इत्येवमादिभिरग्निविद्ये विहिते. न चानियमेनैव ते शूद्रस्यापि भविष्यत इति शक्यते वक्तुम्. को हि प्रतिलब्धविद्याग्निसम्बन्धस्त्रैवर्णिकाधिकारसम्पादितासु कामश्रुतिषु नियतकालवयोवस्थं उपनयनमाधानं वा जधन्यवर्णस्योपकल्पयितुं उत्सहते. अतस्त्रैवर्णिकत्वप्रयुक्तं एव यागादीनां स्वर्गहेतुत्वम्. न मनुष्यत्वमात्रेण शूद्रसमवायिना प्रयुज्यते. तद्यदि कश्चिदनुमानकुशलः प्रयुङ्क्ते शूद्रकृतो यागः स्वर्गहेतुः मनुष्यकृतत्वात्त्रैवर्णिकाचरितयागवदिति. तस्यागमविरोधः. नन्वागमविरोध उदाहृत एव, किं पुनस्तदुदाहरणेन. उच्यते. पूर्वं अधर्मत्वानुमानस्य वैदिकहिंसाविषयस्य साक्षादागमविरोधो वर्णितः,  
व्यक्तं एव दैक्षपशुहिंसा विधीयमानत्वादर्थसाधनं इत्येतदवगम्यते, कथं असावधर्मो भविष्यतीति, चोदनालक्षणस्यार्थस्य धर्मत्वात्. इह तु शूद्रकृतस्य यागादेः स्वर्गहेतुता न साक्षादागमेन प्रतिक्षिप्यते. किन्तु त्रैवर्णिकाधिकारलाभादर्थादितरनिरास इति विशेषः । । १९ । ।

 अप्रयोजकोदाहरणच्छलेनेदानीं परोपालम्भनार्थं उदाहरणान्तराणि दर्शयति कृतेति द्वयेन. प्रयत्नानन्तरज्ञानसदृशाः प्रत्ययानवस्थानादयोऽभिमताः तैश्शब्दगोचरैस्तस्य विनाशिता न प्रयुज्यते. कृतकत्वादिप्रयुक्ता ह्यसौ. न च कृतकत्वं एव प्रयत्नानन्तरदर्शनेन साधयितुं शक्यम्. आकाशादिभिर्व्यभिचारात्. यदि तर्हि सावयवत्वप्रयुक्ता विनाशिता,{३,२३}किं इदानीं नश्वराणि भुवनानि भुवनसन्निवेशाश्च महीमहीधरोदधिप्रभृतयः. सत्यम्. सर्वं एव सावयवं विनाशधर्मकम्, महीमहीधरादयोऽपि समासादितस्वावयवसंयोगविभागविशेषा भागशो नश्यन्त्येव. निरन्वयं तु विनाशं न कस्यचिदभ्युपगच्छामः. एवं महाभूमेरप्यावापोद्वापभेदान्नाशो दर्शयितव्यः.  
तथा यदपि वैशेषिकैर्जातिमत्त्वादैन्द्रियकत्वाच्च शब्दानित्यत्वं अनुमितं, तदप्ययुक्तम्. एतद्धि जातिमत्त्वादि वस्तुसन्मात्रनिबन्धनं एव नित्यानित्यसाधारणम्, नानेनानित्यता साध्यते. किं इदं वस्तुसन्मात्रनिबन्धनं इति, परमार्थसन्निबन्धनं इत्युक्तं भवति. परमार्थसन्त एव घटाकाशात्मादय इन्द्रियविषया जातिमन्तश्च, न भ्रान्तिसंविदिताः शशविषाणादय इवेति । । २१ । ।

 एवं अप्रयोजकस्यासाधकत्वं उक्तं उपसंहरति तस्मादिति. अयं अर्थः य एव निषिद्धत्वादिरर्थो यस्याधर्मत्वादेस्साधनशक्तियुक्तत्वेनावगतः. अस्मिन्सत्यमुना भवितव्यं इतीदृश्या शक्त्यावधार्यत इति यावत्. नियम्यशक्तिरेव हि साधनशक्तिरित्याख्यायते, नियतावगतो हि नियामकं शक्नोति (गमयितुं) नान्य इति, (स) नियम्य एव गमको न प्रसङ्गान्वितो हिंसात्वाधिः. निषिद्धत्वेनान्वेतुं अभिप्रवृत्तेनाधर्मत्वेन प्रसङ्गाद्धि हिंसात्वं अप्यन्वितं इति प्रसङ्गान्वितं हिंसात्वं नाधर्मत्वस्य गमकं भवतीति । । २२ । ।

 एवं तावत्सर्वप्रकारोऽनुमानाङ्गभूतस्सम्बन्धपदार्थो व्याख्यातः. इदानीं एकदेशदर्शनादेकदेशान्तरे बुद्धिरिति व्याख्येयम्. तत्र चैतदेव तावद्वक्तव्यम्. स्वतन्त्रैकदेशदर्शनात्तथाविधैकदेशान्तरे ज्ञानं अनुमानं इत्यापद्येत. तच्चायुक्तम्. स्मरणं हि तत्, कथं अनुमानं भवेत्.{३,२४}अथैकदेशदर्शनादेकदेशान्तरविशिष्ट एकदेश्यनुमानस्य विषय इष्यते. तन्न. अनुपात्तत्वात्. न ह्यत्रैकदेशी केनचिच्छब्देनोपात्तः. अतस्तदनुपादानान्न्यूनं लक्षणं इत्याशङ्क्याह उपात्त इति. यद्यपि स्वशब्देन नैकदेश्युपात्तस्तथाप्येकदेशशब्दाभ्यां एवार्थादाक्षिप्यत इति न न्यूनत्वदोष इति । । २३ । ।

 अर्थाक्षेपे कारणं आह अपरार्थ इति. न हि धूमादिस्वरूपमात्रं अपरार्थीभूतं एकदेशपदास्पदं भवति. न च परस्परापेक्षयैकदेशवाचोयुक्तिरुपपद्यते. न ह्यग्न्यैकदेशो धूम इति कस्यचित्प्रतिपत्तिरस्ति. न चागृहीतेऽग्नौ तदेकदेशतया धूमोऽवगन्तुं शक्यते. गृहीते च तस्मिन्ननुमेयाभावः. अत एकदेशत्वानुपपत्त्यैव तदाश्रयः कश्चिदेकदेश्यवगम्यत इति सिद्धं इति । । २३ । ।

 नन्वाक्षिप्यतां एकदेशशब्दाभ्यां एकदेशी. तदेकत्वं तु कुतो वगम्यते. अतः क्वचिदेव धूमं दृष्ट्वा क्वचिदेकदेश्यन्तरेऽनुमानं न स्यात्. ऐकाधिकरण्यं त्वेकदेशयोर्न सिध्यति, अनुपादानादित्यत आह स एवेति. पूर्वप्रकृतं एकदेशवानिति विवक्षितैकसङ्ख्यं एकदेशिनं प्रत्यवमृशति स एवेति. स खल्वेक एवैकदेशी गम्यगमकरूपः उभयात्मकत्वात्. तस्य हि तौ नाम वक्ष्यमाणात्मानौ स्तः, यद्द्विरूपत्वं अर्हति. नन्वेकत्वं नैकदेशिनोऽनुपात्तं लभ्यत इत्युक्तम्. न. ज्ञातसम्बन्धस्येत्येकवचनेनैवोपादानात्. एकदेशिनि ह्यन्यपदा(?र्थैकस्यै ।र्थे ए)कत्वं एकवचनेनोपात्तं, प्रमातृपक्षेऽपि प्रथमोच्चरितेनैकदेशशब्देन  
स्वाश्रय एकदेशिन्याक्षिप्ते द्वितीयापेक्षाक्षणेऽपि स एव बुद्धौ विपरिवर्तमानस्तदाश्रयत्वेनावगम्यते नान्यः. तत्परित्यागे कारणाभावात्, तथा व्युत्पत्तिदर्शनाच्च. यथा देवदत्तस्यैकत्र करे कङ्कणं अङ्गुलीयकं करान्तर इति न भिन्नः कराश्रयोऽवगम्यते. अपि तर्हि देवदत्त एक एव. अतस्सिद्धं एक एवैकदेशी गम्यगमकरूप इति । । २४ । ।

{३,२५} उभयात्मा सन्गम्यगमक इत्युक्तम्. तावेवोभयात्मानौ दर्शयति असिद्धेनेति. यदि ह्यसावेकदेश्यसिद्ध एव स्यात्सिद्धो वा, तदा न द्विरूपतां लभते. स तु धूमवदादिना रूपेण प्रत्यक्षसिद्धोऽग्निमदादिना चासिद्ध इति द्व्यात्मकत्वादुभयोपपत्तिरिति. आह अस्त्वर्थादुपात्त एकदेशी. स चैको गम्यो गमक इति. स तु कथं प्रमातृभिरुपादातव्य इति. न च तदुपादानप्रकारः कश्चिद्भाष्यकारेणोपात्तः. अतः पुनरपि न्यूनत्वं इत्यत आह
आत्त इति. तत्र नाम विशेषोपादानं आश्रीयते, यत्र विशेषविवक्षा. न त्विह विशेषो विवक्षितः. स ह्येकदेशी प्रमातृविवक्षावशेन पृथगभिन्नो वैकदेशशब्दाभ्यां उपात्तो भवतु. उभयथानुमानव्यवहारदर्शनाद्  
इति । । २५ । ।

 तं एवोभयथा व्यवहारं दर्शयति अनित्य इति. निगदव्याख्यातो ग्रन्थः । । २६ । ।

 एकदेशी गम्यो गमको भेदाभेदाभ्यां उपात्त इति दर्शितम्. कियति पुनरनुमानस्य व्यापार इति भवति संशयः. भवति हि विशिष्टार्थप्रतीतावपि विशेषणमात्रपर्यवसायि प्रमाणम्. यथा शब्दः. स खल्वाकृतिविशिष्टायां व्यक्तौ धियं आदधाति, अथ चान्वयव्यतिरेकाभ्यां आकृतिमात्रपर्यवसायीति निश्चीयते. तदिहापि यदि तद्वदेव विशेषणमात्रपर्यवसायि प्रमाणं इष्यते, ततस्सिद्धसाध्यत्वम्. सिद्धं हि सम्बन्धज्ञानकालेऽग्निमात्रम्. किं तदनुमानेन. यदि तु द्विखण्डदण्ड्यादिशब्दवद्विशिष्टं एवानुमानं गोचरयतीतीष्यते. तत्र सम्बन्धग्रहणाभावाद(न)नुमेयत्वम्. न ह्यग्निमद्विशेषेण पर्वतादिनान्वितो धूमो दृष्टः.  
न च समस्ताग्निमत्साधारणं{३,२६}सामान्यं किञ्चित्समस्ति. तद्भावेऽपि पुनरपि सिद्धसाध्यतैव. अत एवाहुः 

 अनुमाभङ्गपङ्केऽस्मिन्निमग्ना वादिदन्तिनः ।

 विशेषेऽनुगमाभावस्सामान्ये सिद्धसाध्यता
| |

इत्यत आह एकदेशेति. अयं अभिप्रायः दण्ड्यादिशब्दवद्विशिष्टविषयं एवानुमानम्. न च सम्बन्धग्रहणाभावः. सकलोपाधिपरित्यागेन धूमवन्मात्रस्याग्निमत्तया सम्बन्धावगमादित्युक्तं अस्माभिः. असत्यपि सामान्ये केनचिदेकेनोपाधिनानन्तानां अपि भावानां सम्बन्धो गृह्यत एव. यद्यपि धूमवानग्निमानिति सामान्यतोऽवगतम्, तथाप्ययं असाविति विशेषरूपेण प्रत्यभिज्ञानात्प्रमाणविषयत्वं अप्युपपन्नं इत्युक्तं एवेति. कस्मात्पुनर्विशेषणमात्रपर्यवसाय्येव प्रमाणं नेष्यते, अत आह न हीति । । २७ । ।

 असम्भवं एव दर्शयति न धर्मेति. धर्ममात्रं हि सम्बन्धग्रहणकाले सिद्धं इति भवतैवोक्तं इति. एवं एव धर्मिमात्रानुमाने स्वतन्त्रोभयानुमाने वा सिद्धसाध्यता दर्शयितव्येत्याह तथेति । । २८ । ।

 धर्मधर्म्युभयेष्वेवानुमेयेषु यथासङ्ख्यं दूषणान्तराण्याह
एकदेशस्येति । । २९ । ।

{३,२७} एतदेव विवृणोति अनित्यत्वादय इति. पक्षैकदेशो हि लिङ्गं बह्वति. न चानित्यत्वाख्यस्य धर्मस्य स्वतन्त्रपक्षीकृतस्य कृतकत्वं धर्म इति कथं अपक्षधर्मो लिङ्गं भविष्यति. एवं ध्वनिमात्रेऽपि स्वतन्त्रे पक्षीकृते न कृतकत्वस्य तेनानुगमश्शक्यो दर्शयितुम्. न हि यत्र यत्र कृतकत्वं तत्र तत्र ध्वनिरिति नियमस्सम्भवति. तथोभयस्य ध्वन्यनित्यत्वात्मकस्योभयेन पक्षधर्मत्वानुगमात्मकेन न सम्बन्ध इत्यनागतं सम्बन्धशब्दं पूर्वापराभ्यां सम्बन्ध्य तन्त्रेण व्याख्या कर्तव्येति. समधिगतं तावद्धर्मधर्म्युभयेषां व्यस्तसमस्तानां न साध्यत्वं इति । । ३० । ।

 अथ कस्माद्धर्मधर्मिसम्बन्ध एव साध्यो न भवतीत्यत आह सम्बन्ध इति. मिताविति साधनवाक्यं अपदिशति. न खलु परीक्षकस्साधनवाक्ये सम्बन्धवाचिना केनचिन्नाम्ना षष्ठ्या वा सम्बन्ध उपादीयते. न ह्येवं प्रयुज्यते, अग्निपर्वतयोरस्ति सम्बन्धः धूमवत्त्वादिति. नापि पर्वतस्याग्निरिति. देशं एव त्वग्न्यादिना विशिष्टं अनुमिमाना दृश्यन्ते. यदेवं प्रयुञ्जते, अग्निमान्पर्वत इति. सम्बन्धोऽपि नानुमीयत इत्यतीतेन सम्बन्ध इति. न परं प्रतिज्ञायां नोपादीयते, उदाहरणेऽपि न तेनानुगमो लिङ्गस्य निर्दिश्यते. न हि भवति दर्शनं, यत्र यत्र धूमस्तत्र तत्राग्निसम्बन्ध इति. भवति तु यो यो धूमवान्स सो ग्निमानिति देश एव निदर्शनं, तदेतदाह न चापीति. इहेति मितिं  
प्रत्यवमृशति. एतदुक्तं भवति न साधनवाक्ये सम्बन्धस्साध्यतयोपादीयते नापि दृष्टान्ततया निर्दिश्यते न चायथाप्रतिभासं परीक्षकाणां वक्तुं उचितं इति
| | ३१ | |

{३,२८} अपि चायं सम्बन्धस्साध्यमानस्सन्मात्रतया वा साध्यते, केनचिद्वा धर्मेण विशिष्टः. न तावद्वस्तुसत्तामात्रं अनुमानस्य विषयः. न च पर्वतादिवत्सिद्धसाध्यरूपं आकारद्वयं सम्बन्धो वहति, येनानुमानस्य विषयो भवेत्. तस्मान्न कथञ्चित्सम्बन्धस्साध्य इत्याह न चेति. नन्वसति सम्बन्धे विशिष्ट एव साधयितुं न शक्यते. नास्ति नाम स प्रकारः, यदसम्बन्ध्यमान एवाग्निना पर्वतस्तद्विशिष्टो भवतीत्यत आह तस्मादिति व्यान्तेन. न(नु) सत्यं असति सम्बन्धे विशिष्टो न भवति, न त्वेतावता सम्बन्धसाध्यता सिध्यति, विशिष्टसाध्यत्वान्यथानुपपत्त्यैव त्वर्थगृहीता मतुबर्थस्य सम्बन्धस्य साध्यता न पुनः स्वतन्त्रस्येति. अत्रैव दृष्टान्तम्  
आह यथेति. दण्ड्यादिशब्दा हि दण्डादिविशिष्टं एवाभिदधानास्सम्बन्धं अप्यर्थादुपाददते, न त्वभिदधति. तद्वदिहापि पर्वतोऽग्निमानिति साध्यमानेऽर्थगृहीतोऽग्निसम्बन्धः, न पुनस्स एव साध्यते. यथा दण्ड्यादिशब्दतो विशिष्टार्थप्रतीतौ सत्यां सम्बन्धो नान्तरीयको भवति, एवं अत्रापि विशिष्टे साध्यमाने नुनिष्पादी भवतीत्यर्थः.

 इदं तु चिन्तनीयम्. कथं दण्ड्यादिशब्दा विशिष्टवचना इति. मत्वर्थीयप्रत्ययान्ता हि ते. स चास्यास्मिन्नास्तीति सम्बन्धे स्मर्यते, अतस्सम्बन्ध एवात्र प्रत्ययार्थः. स च प्रधानः. प्रकृतिप्रत्ययौ प्रत्ययार्थं सह ब्रूतः प्राधान्येन इति स्मृतेः. इदं हि भेदेनैवोभयोरभिधाने प्राधान्यप्रतिपादनार्थं वचनम्. प्रधानं च शब्दार्थः. अतस्सम्बन्धवचना एव दण्ड्यादिशब्दा इति युक्तम्. अपि च नागृहीतविशेषणा विशेष्यते बुद्धिरुत्पद्यत इति विशिष्टाभिधित्सायां अवश्यं भावि प्रथमतरं विशेषणाभिधानं आपतति तत एव विशिष्टावगाहसिद्धेर्न तद्यावच्छब्दस्याभिधानशक्तिरुपकल्पयितुं{३,२९}शक्यते.  
अत एवाकृतिविशिष्टव्यक्त्यभिधानं आकृत्यधिकरणे निराकरिष्यते. किञ् च
कृत्तद्धितसमासेषु सम्बन्धाभिधानं त्वतल्भ्यां इति स्मरति. कथं च ताभ्यां तद्धितवृत्तौ सम्बन्धोऽभिधीयते. यदि तद्धिताभिधेयो न स्यात्. अभिधेयनिष्कर्षे हि तयोः स्मरणं, यस्य गुणस्य हि भावाद्द्रव्ये शब्दनिवेशः, तदभिधाने त्वतलाविति. तद्यदि दण्डपुरुषसम्बन्धो दण्डिशब्दस्याभिधेयः, तथा सति तन्निष्कर्षे दण्डित्वं दण्डितेति त्वतलोरनुशासनं उपपद्यते. यथा गोशब्दाभिधेयं सामान्यं गोत्वं इति त्वप्रत्ययेन निष्कृष्यते. अतस्सम्बन्ध एव दण्ड्यादिशब्दानां अभिधेय इति साम्प्रतं  
कथं उच्यते नान्तरीयकस्सम्बन्ध इति.

 अत्राभिधीयते न तावत्स्मृत्यनुसारेण सम्बन्धवाच्यत्वं अध्यवसातुं शक्यते. शब्दानुशासनमात्रं हि तदस्यास्त्यस्मिन्न्(५.२.९४) इति, न पुनरर्थानुशासनम्. अपि च वृत्तिविग्रहयोरन्यथान्यथा गुणप्रधानभावो दृश्यते. यथा चित्रगुरिति चित्राभिर्गोभिर्विशिष्टो देवदत्तादिरेव वृत्तौ प्रधानतयावगम्यते. विग्रहे तु चित्रा गावो यस्येति गवां एव देवदत्तादिर्विशेषणतया गुणभूतः. ताश्च प्रधानम्. वेदेऽपि रथन्तरसामा सोम इति. तद्यद्यपि स्मृतिकारेण त(द)स्येति विग्रहे सम्बन्धः प्रधानतया षष्ठ्या निर्दिष्टः, तथापि गोमदादितद्धितवृत्तौ तद्वानेव प्रधानं भवति, तथा प्रतीतेः. गोमच्छब्दो हि पुरुषप्रधानो भासते न सम्बन्धप्रधानः. पाणिनेरपि  
भगवतस्सम्बन्धाभिधानद्वारेण विशिष्टवाच्यतैव प्रतिपादयितुं अभिमता. वृत्तौ विगृह्यमाणायां अवर्जनीय एव षष्ठीप्रयोगः. तावता च तदर्थः प्रधानतया वाच्यत्वेन निर्दिष्ट इति भ्रान्तिरुपजायते. अतो न तावत्स्मृत्यनुसारेण सम्बन्धस्य वाच्यता.

 यत्तु प्रथमतरं विशेषणं अभिधेयं इति. सत्यम्. न त्विह सम्बन्धो विशेषणम्. दण्डो हि दण्डिनो विशेषणं न सम्बन्धः. स च प्रकृत्या प्रथमं अभिहित एव. अत एव नानेकाभिधानशक्तिकल्पनादोषः. निर्भागशब्देषु हि गवादिषु विशिष्टप्रतीतावपि विशेषणमात्रं अभिधीयत इति युक्तम्. तत्र ह्येकस्यैवोभयाभिधानशक्तिकल्पनादोषो भवति. दण्ड्यादिशब्दास्तु भागवन्तः. तेषु भिन्नाभ्यां प्रकृतिप्रत्ययाभ्यांभिन्नौ{३,३०}विशेषणविशेष्यावभिधीयेते इति किं अनुपपन्नम्. अतः प्रकृत्यभिहितप्रथमतरावगतदण्डविशिष्टः पुरुषो दण्डिशब्देनाभिधीयते.  
नन्वसति सम्बन्धे दण्डो विशेष्टुं एव नरं न शक्नोति. सत्यम्. न त्वेतावता सम्बन्धो वाच्यो भवति. न हि पृथिव्यां अनवस्थिता गावो न तद्वन्तं विशिंषन्तीति पृथिव्यप्यभिधीयत इति युक्तं अभिधातुम्. यत एव त्वसति सम्बन्धे विशिष्टावगतिरनुपपन्ना, अत एव सम्बन्धोऽप्यर्थादन्तर्भाव्यते. न त्वभिधीयते. यत्तु सम्बन्धाभिधाने त्वतलोरनुशासनं असति सम्बन्धवाच्यत्वेऽनुपपन्नं इति, तदयुक्तम्. न ह्यभिधेयनिष्कर्षे गोमदादिषु भावप्रत्ययानुशासनम्, अपि तर्हि अभिधेयनिष्कर्षे हि यस्य गुणस्य हि भावादिति त्वभिधेयनिष्कर्षार्थं एव स्मरणम्. इतरथा त्वनेनैव गतार्थत्वात्कृत्तद्धितसमासेष्वित्यवचनीयं आपद्येत. अतः प्राक्प्रतीते  
एकनिमित्तसम्बन्धिविशिष्टेऽपरस्मिन्सम्बन्धिन्यभिहितेऽर्थगृहीतस्सम्बन्धो नाभिधेयपक्षे निक्षिप्यते. सर्वयौगिकानां अपि चैषैव दिग्दर्शयितव्या. आह च

 सर्वत्र यौगिकैश्शब्दैर्द्रव्यं एवाभिधीयते ।

 न हि सम्बन्धवाच्यत्वं सम्भवत्यतिगौरवात् । ।

इति. अतोऽनुमेयान्तरासम्भवाद्विशेषणविशेष्यभूतौ धर्मधर्मिणावेवानुमानसमधिगम्याविति । । ३२ ३३ । ।

 उपसंहरति विशेषणेति गम्यावित्यन्तेन. स चायं अङ्गाङ्गिभावः कैश्चिद्विकल्पेनाश्रितः. एवं हि मन्यन्ते. सर्वथा हि धर्ममात्रे धर्मिणि वा स्वतन्त्रे प्रमीयमाणे सिद्धसाध्यतादिदोषो भवति न विशिष्टप्रमायाम्. विशिष्टता तु कदाचित्कस्यचिद्यथाभिप्रायं भवतु नाम, न किञ्चिद्दुष्यति. सर्वथा तावत्धर्मिण एव पर्वतादेरग्न्यादिधर्मस्तद्धर्मेणैव धूमादिनावगन्तव्यः. स तु धर्मो विशेषणभूतो विशेष्यभूतो{३,३१} वावगन्तव्य इति न कश्चिद्विशेषः. उभयथापि स्वतन्त्रानुमानाभावादित्याह
अङ्गेत्यवधार्यतेऽन्तेन । । ३४ ३५ । ।

 अत्र दूषणं आह अत्रेति. अयं अभिप्रायः लौकिकानि हि प्रमाणानि लक्षणकारैरपि यथालोकं एवानुगन्तव्यानि. न तु विपरीतम्. न ह्यग्निः पर्वतविशिष्ट इति लोको बुध्यते. अपि तु पर्वतोऽग्निमानिति. तथा स्वयं अनुमानेन प्रतिपन्नं अर्थं तेनैव परं प्रतिपादयन्तो लौकिका धर्मिणा विशिष्टं एव हेतुं प्रयुञ्जाना दृश्यन्ते, यथाग्न्यनुमान एव धूमवत्त्वादग्निमानिति. तच्चेदं अग्नौ देशेन विशिष्टे नुमीयमाने नोपपद्यते. विशेषणतया हि पर्वतविशिष्टोऽग्निरिति धर्मिण्युपात्ते धूमवत्त्वादिति हेतुधर्मेण तस्य सम्बन्धो न स्फुटं प्रकाशते. धर्मधर्मितयावगतस्य हेतुत्वम्. न च गुणभावोपात्तो धर्मी हेतुधर्मसम्बन्धं अर्हति, गुणानां परस्परासम्बन्धात्.  
अतोऽस्मात्परार्थहेतुप्रयोगविशेषादेव लौकिकानां ईदृशी प्रतिपत्तिरुन्नीयते. यत्स्वयं अपि धर्मविशिष्टं एव धर्मिणं बुध्यते न विपरीतं इति । । ३६ । ।

 यदि तर्हि धर्मिणो हेतुधर्मेण सम्बन्धो न स्फुटः केन तर्हि प्रसज्यत इत्यत आह प्रधानत्वादिति. ध्वनिविशिष्टं अनित्यत्वं कृतकत्वादित्युच्यमानेऽनित्यत्वाख्येन धर्मेणैव साध्यतया प्रधानभूतेन कृतकत्वादिहेतुस्सम्बध्येत न ध्वनिना गुणभूतेन. सर्वस्य ह्येकवाक्यगतस्य प्रधानान्वय एव युक्तः. प्रधानसम्बन्धे च हेतोरपक्षधर्मत्वम्. न हि कृतकत्वम्{३,३२}अनित्यत्वस्य धर्मः, किं तर्हि ध्वनेः. अतो धर्म्येव धर्मविशिष्टः स्वयं प्रमातृभिरवगम्यते. तथैव परस्मै प्रतिपाद्यत इति युक्तं इति. यदि तूच्यते, सत्यं प्रधानतया धर्मेण हेतोस्सम्बन्धो वाक्यादवगम्यते, लिङ्गबलीयस्त्वेन तु वाक्यं बाधित्वा धर्मिणैव सम्बन्धः  
कल्पयिष्यते. हेतुधर्मस्य हि धर्मिणैव सम्बन्धयोग्यता न धर्मेण, अतो धर्मसम्बन्धाभावाद्धर्मिणैव सम्बन्धो भविष्यतीत्यत आह तत्रेति. अयं अभिप्रायः सत्यं एवं धर्मिणा सम्बन्धः सिध्यति. किं त्वयं एव क्लेशो यद्वाक्यस्वरसभङ्गो नाम. अत एवाह कल्प्योऽसाविति. अन्यथाप्रतिपन्नस्यान्यथाकल्पनैव दोष इति भावः । । ३७ । ।

 ध्वनेः कृतकत्वादिति वा पुनर्धर्म्युपादानेन हेतुर्विशेषणीयः, न चैवं प्रयोक्तारः प्रयुञ्जाना दृश्यन्त इत्यभिप्रायेणाह ध्वनेरिति. यस्तु वदति धर्मिण्यपि विशिष्टे साध्येऽन्वयोपदर्शनवेलायां यत्र यत्र कृतकत्वं इत्युक्ते ध्वनिरेव प्रधानतया सम्बध्येत नानित्यत्वं गुणभूतत्वादिति तं प्रत्याह अन्वयस्येति. अन्वयोपदर्शनकाले हि भेदेनैव धर्मं उपाददते. यत्र यत्र कृतकत्वं तत्र तत्रानित्यत्वं इति न तत्र प्रधानसम्बन्धाशङ्का. अतः प्रतिज्ञावस्थायां धर्मविशिष्टे धर्मिणि साध्यमाने यो गुणभाव आसीत्. नासौ दृष्टान्तवाक्ये दुष्यति. हेतुस्त्वविशिष्ट एव तार्किकैः प्रयुज्यत इत्युक्तम्. तत्राविशेषित  
एव प्रयुक्ते भवति प्रधानभूतधर्मसम्बन्धाशङ्केति. यस्तु वदति षष्ठ्यन्तेन ध्वनिनानित्यत्वं विशेष्यते ध्वनेरनित्यत्वं इति. एवं च कृतकत्वादित्यस्याविपरिणतविभक्तिकेन ध्वनिनैव सम्बन्धः स्फुटो भवति. धर्मसम्बन्ध एव यथावद्विभक्तिविपरिणामेन स्यात्. स चान्याय्य इति स वक्तव्यः. निराकृतोऽयं पक्षो वार्तिककृतैव 

 सम्बन्धोऽप्यनुपादानान्नाम्ना षष्ठ्यपि वा मितौ

इति. षष्ठीनिर्देशे हि सम्बन्ध एव साध्यो भवेत्. तस्य च साध्यता निराकृतैव. विशिष्टसाध्यपक्ष एव स्थित्वा धर्मिविशिष्टता अधर्मस्येदानीं{३,३३}निराक्रियते. किं अत्र सम्बन्धसाध्यत्वं पुनरुपक्षिप्यते. तदलं अनेन बालभाषितेनेति । । ३८ । ।

 अपि च अग्नेर्देशविशिष्टत्वे साध्यमाने वक्ष्यमाणसमस्तपक्षप्रकाराणां असम्भवोऽपीत्याह अग्नेरिति. दूषणान्तरसमुच्चये चकारः. एतद् इति वक्ष्यमाणलक्षणप्रतिनिर्देश इति. तानेव पक्षप्रकारान्वक्तुं संक्षिप्य प्रतिजानीते विशिष्टेति । । ३९ । ।

 इदानीं विभज्य तानेव दर्शयति योऽग्निरितीत्यन्तेन. निगदव्याख्यातो ग्रन्थः. विवेकस्तु पक्षाणां प्रणिहितैरवगम्यत इति. इहचाद्ययोर्द्वयोः पक्षयोस्सिद्धसाध्यता दोषः. सिद्धो हि क्वचिदग्निः, दृष्टपूर्वोऽपि पूर्वदेशाधिकरणस्सिद्ध एव किं तत्प्र(सा)धानेन. परेषु तु पञ्चसु पक्षेषु प्रमाणान्तरविरोध इत्याह इह त्विति. सिद्धसाध्यता सुप्रकाशैव । । ४० ४२ । ।

 विरोधं प्रपञ्चयति व्याप्तिरिति. यत्तावत्योऽग्निः सोऽनेन युक्त इत्युक्तं तदयुक्तम्. न ह्यनेन देशेन सर्वाग्नयो व्याप्यन्ते देशस्यावैभवात्सर्वाग्नीनां चात्रासन्निधानात्, तद्भावो ह्यत्राभावेन विरुध्यत इति । । ४२ । ।

{३,३४} यो दृष्टोऽनेन सोऽथवेति यदुक्तं तद्दूषयति नापि पूर्वस्येति. दृष्टस्याप्यग्नेरनेन देशेन व्याप्तिर्न विद्यत इत्यर्थः. योऽयं स देशमात्रेणेत्यत्र दूषणं आह नापीति देशैरन्तेन. न ह्येष पुरःस्थितो वह्निः सर्वैर्देशैर्विशेष्यते सर्वत्र तस्याभावादिति. पूर्वेण वाप्ययं इत्यत्र विरोधं आह पूर्वेणेति. पूर्वेण देशेनास्याग्नेर्विशेष्यता नास्त्येव, पूर्वदेशस्यात्राभावात्, अस्य च तत्र. पूर्वानुभूतस्य त्वग्नेर्देशमात्रेण सम्बन्धः पुरःस्थितवह्नेः सर्वदेशसम्बन्धनिराकरणेनैव तुल्यन्यायतया निराकृत इति न पृथगुपन्यस्य दूषित इति । । ४३ । ।

 एवं सप्तसु पक्षेषु निराकृतेष्वष्टमः पक्षोऽवशिष्यते एतद्देशविशिष्टो वा योऽयं अग्निरिति तन्निराकरोति एतदिति. अयं पुरःस्थितोऽग्निरनेन देशेन विशिष्ट इति नैतत्साधयितुं शक्यम्. न ह्यप्रत्यक्षदेशो वह्निरयं इति निर्देष्टुं शक्यः, नितरां विशिष्टतया साधयितुम्. यस्तु वदति स्मृत एव वह्निरनेन विशिष्टः साध्यत इति, स वक्तव्यः. स्वदेशकालवर्त्त्येव स्मरणेन विषयीकृतः कथं असावनेन देशेन विशेष्टुं शक्यः. तदेवंवादिना नापि पूर्वस्येत्यपि नालोचितम्. अनवच्छिन्नस्मृताव्  
अपि च धर्मो धर्मिणो विशेषणं इति नेदं युक्तिसाध्यम्. धर्माणां धर्मिविशेषणतयैव सर्वदावगतेरित्यलं अनेनेति. देश एव तु पूर्वावगतो विशेष्यतां अर्हतीत्यभिप्रायेणाह अग्नेरिति । । ४४ ४५ । ।

 यदि चाग्निर्विशेष्यो भवेत्ततस्तस्यैवायं आद्यो ज्ञानकालो भवेत्, प्रसिद्धस्याप्रसिद्धेन विशेषणात्. इह त्वादौ पर्वत एव ज्ञायते. कथं असौ पश्चात्प्रत्येष्यमाणस्याग्नेर्विशेषणं भवतीत्याह तज्ज्ञानेति. तद्वृत्तेनाग्निं निर्दिशति. अग्नेर्ज्ञानकाले हि स एव देशो बुद्धः, नाग्निः, अतः कस्य{३,३५}देशो विशेषणं भवति. प्रमितं हि वस्त्वप्रमितेन धर्मेण प्रमित्सितं भवति कीदृग्धर्मोऽयं इति. तथा च देश इति स एव प्रमित्स्यते, प्रमीयते च, न पुनरग्निरिति. ननु देशोऽपि प्रत्यक्षावगत एवेति कथं असावनुमानस्य विषयो भविष्यतीत्यत आह देशस्येति. स्वरूपमात्रं एव हि देशस्य प्रत्यक्षेणावगतम्, अनुमानेन तु पावकादिविशिष्टता  
तस्यानुमीयत इति न गृहीतग्राहित्वं इति. अतो धर्म्येव धर्मविशिष्टः प्रमेयः न धर्मो धर्मि विशिष्ट इत्याह तस्मादिति । । ४६ ४७ । ।

 एवं च देश एवाग्निविशिष्टः प्रमेयोऽवतिष्ठते. स हि धर्मी, तदाश्रयत्वादग्नेः. न त्वग्निः, अतदाश्रयत्वाद्देशस्येत्याह सा देशस्येति. अन्ये तु पूर्वावगतधूमं अप्यग्निविशिष्टं अनुमानस्य प्रमेयं मन्यन्ते. तदपि साध्वेवेत्यभिप्रायेणाह धूमस्यान्यैश्च कल्पितेति. सा प्रमेयतेति सम्बन्धः. अत्र चोदयति नन्विति. विशिष्टोऽनुमानस्य विषय इत्युक्तम्. नागृहीतविशेषणन्यायेन लिङ्गं अपि शब्दवद्विशेषणमात्रपर्यवसाय्येव युक्तम्. शब्दो हि विशेषणमात्र एव वर्तत इत्याकृत्यधिकरणे वक्ष्यत इति । । ४८ । ।

 परिहरति नैवं इति. कारणं आह न हीति. अनेकशक्तिकल्पनाभयेन हि शब्दस्य विशेषणमात्रपर्यवसानं इष्टम्. लिङ्गं तु पूर्वावगतप्रतिबन्धबलेन प्रतिबन्धकधियं उपकल्पयति. तद्यावतैव प्रतिबद्धं अवगतं तावत्येव प्रतिबन्धके धियं आदधाति. सर्वोपाधिपरित्यागेनाग्निमन्मात्रेण धूमवत्त्वं प्रतिबद्धं अवगतं इत्यग्निमत्त्वं एवानुमापयतीति न कश्चित्दोष इति. न च विशेषणमात्रं अनुमेयं सिद्धसाध्यत्वादित्युक्तं इत्यभिप्रायेणाह {३,३६}न चेति. विशेष्योऽपि पर्वतादिस्वरूपेणावधारितः सोऽपि नानुमेय इत्याह विशेष्य इति । । ४९ । ।

 अतो विशिष्टत्वेनैव रूपेणाज्ञानात्तस्यैवानुमेयत्वं इत्याह
विशिष्टत्वेनेति. अत्र चोदयति नन्विति. धूमोऽप्यग्निविशिष्टोऽनुमीयत इत्युक्तं, तदयुक्तम्. प्रतिज्ञार्थैकदेशत्वादिति । । ५० । ।

 परिहरति नैतदिति. सामान्यविशेष्यात्मा हि धूमः, तत्र विशेषात्मना पक्षीकृतस्य सामान्यात्मना हेतुत्वं इति न पक्षैकदेशतेति. समधिगतं तावदनुमानस्य विशिष्टो विषय इति, स्वरूपं एव किं अस्येति न ज्ञायते. तद्यदि धूमतज्ज्ञानादीनां अनुमानत्वं इष्यते, ततः प्रमाणफलयोर्विषयभेदः स चायुक्तः. अत एव भिक्षुणा एकं एव ज्ञानं प्रमाणफलरूपं इति प्रत्यक्षं उक्त्वा तदेवानुमानेऽप्यतिदिष्टं पूर्ववत्फलं अस्येति. यदि त्वनुमेयज्ञानं एव प्रमाणं इष्यते ततोऽप्यतिरिक्तफलाभावः. अतो वक्तव्यं अनुमानस्य स्वरूपं इत्यत आह धूमतज्ज्ञानेति. यत्तावत्  
भिक्षुणा प्रमाण(?फल)ं एव फलं इत्येकविषयत्वलाभादाश्रितं, तत्प्रत्यक्षवदिहापि प्रतिषेद्धव्यम्. न हि साध्यसाधनयोरभेदं लौकिका मन्यन्ते. को हि वृक्षच्छिदया सार्धं परशोरेकत्वं आतिष्ठते. विषयभेदपरिहारस्तु प्रत्यक्षोक्त एवेहाप्यनुसन्धातव्यः. यथा हीन्द्रियादिप्रमाणपक्षे यत्र फलं निष्पद्यते तद्विषयव्यापारात्समानविषयत्वं उपपादितम्. एवं इहापि धूमादिप्रमाणपक्षे तद्व्यापारादेव पुरोदितं विषयैकत्वं अतिदेष्टव्यम्. अतो धूमस्तज्ज्ञानं वा सम्बन्धस्तत्स्मरणं वा प्रमाणं अस्तु, विवक्षाधीनत्वात्  
प्रमाणफलभावस्येति. यत्तु बुद्धेः{३,३७}प्रमाण(?फल)त्वे फलाभाव इत्युक्तम्. भाष्यकारो हि बुद्धिरेव प्रमाणं इति दर्शयति यत्कारणं असन्निकृष्टेऽर्थे बुद्धिरिति वदति. न च फलाभावः, हानादेरेव फलत्वात्. न च सजातीयं एव फलं इति राजाज्ञा. उपयोगाद्धि सजातीयं असजातीयं वा फलं भवत्येव. अस्तु वा सजातीयं एव फलं हानादिबुद्धिः फलं भविष्यति. उपकारादिस्मृतिर्वेत्यभिप्रायेणाह
प्रमेयधीरिति । । ५२ । ।

 यदि भाष्यकारः प्रमेयधियः प्रामाण्यं मन्यते, कथं तर्हि धूमादिप्रमाणत्वाभ्युपगमः अत आह प्रत्यक्षेति. उक्तं अस्माभिर्विवक्षाधीनं प्रमाणत्वं इति. तद्यदा धूमादीनां एव प्रकृष्टसाधनत्वं अवगम्यते, तदा तदेव प्रमाणम्. भाष्यकारेणापि बुद्धिर्वा जन्म वेत्यादिना प्रत्यक्षानियमं दर्शयता सर्वत्रैवानियमस्तुल्यया दर्शित एव. अतो न धूमादिप्रामाण्याभ्युपगमे भाष्यविरोध इति । । ५२ । ।

 तच्चेदं अनुमानं द्वेधा बौद्धा विभजन्ते स्वार्थं परार्थं चेति. यदाहुः 

 अनुमानं द्विधा स्वार्थं त्रिरूपाल्लिङ्गतोऽर्थदृक्

 परार्थं अनुमानं तु स्वदृष्टार्थप्रकाशकं । ।

इति. तदिदं द्वैविध्यं अनुपपन्नं इत्यभिप्रायेणाह अनुमानेति. अस्यार्थः
गुरुशिष्यसहाध्यायिविरोधिप्रतिवादिभ्यः परेभ्योऽनुमानगृहीतस्यार्थस्य तेनैवानुमानेन प्रतिपादनं वाञ्छता यथा पूर्वं अस्माभिः प्रतिपादितः पक्षो विशिष्टो धर्मी प्रमीयत इति स वक्तव्यः. इदं अत्राकूतम्. स्वयं अनुमानेन गृहीतं अर्थं परं प्रतिपादयितुं साधनवाक्यं एव प्रयुज्यते. परस्तु ततो वाक्यात्त्रिरूपं लिङ्गं अनुसन्धाय स्वयं एव साध्यं वस्तु{३,३८}बुध्यते, तदस्य स्वार्थं एवानुमानम्. वक्तुरपि स्वयं अर्थं प्रतिपन्नवतः स्वार्थानुमानं एव, कतरदत्र परार्थानुमानं इति न विद्मः. वचनं  
परार्थं इति चेत्. न. अननुमानत्वात्. वचनं परार्थं इति तु मृष्यामहे. यद्वदति दर्शनस्य परार्थत्वादिति, न तु तदनुमानम्, अत्रिरूपलिङ्गजनितत्वादनर्थदृक्च. त्रिरूपाल्लिङ्गतोऽर्थदृगनुमानं इति वस्सिद्धान्तः, अतः कथं वचनं अनुमानम्. अथानुमानगोचरीकृतार्थप्रतिपादनसमर्थवचनपारार्थ्यादनुमानं परार्थं इत्युपचर्यते, ततः प्रत्यक्षप्रतिपन्नं अप्यर्थं बोधयद्वचः परार्थं इति प्रत्यक्षं अपि परार्थं आपद्येत. यदि तु स्वलक्षणविषयत्वात्प्रत्यक्षस्य तस्य चाशब्दगोचरत्वान्न प्रत्यक्षं परार्थं इत्युच्यते. तदयुक्तम्. एवं हि प्रत्यक्षगृहीतार्थविपरीताभिधायिनां तद्विरोधोद्भावनवचनं  
न युज्यते. यो हि प्रत्यक्षविरुद्धं अर्थं प्रतिजानीते नाग्निरुष्ण इति, स वचनेन तं प्रत्यक्षविषयं अर्थं प्रतिपाद्य निराक्रियते. प्रत्यक्षविषये तु शब्दागोचरे तन्नोपपद्येत, अतः प्रत्यक्षविषयं अपि शब्दो वदतीत्यभ्युपगन्तव्यम्. एवं च प्रत्यक्षविषयवचनपरार्थतया कः प्रत्यक्षपरार्थतां वारयतीति द्वैविध्यानुपपत्तिः. अतो यथोदितः पक्ष एव वाच्य इत्युक्तवान्.

 इदं तु वक्तव्यं कोऽयं पक्षो नाम, तदुच्यते, प्रतिज्ञार्थः पक्षः. का प्रतिज्ञा. साध्यसमर्पकं वचनम्. यदाहुः साध्यनिर्देशः प्रतिज्ञेति. अतः साध्यः पक्ष इत्याचक्ष्मह इति वाच्यः पक्ष इत्युक्तम्. तद्वचनं इदानीं उपन्यस्यति तत्रेति. तत्र पक्षे धर्मिणं प्रथमं उद्दिश्य साध्यधर्मोऽग्न्यादिर्विधीयते. योऽयं पर्वतः सोऽग्निमानित्युक्तं भवति. इदं तु पक्षवचनं प्रतिज्ञापरनामानं एके नानुमन्यन्ते. वदन्ति च किं अनेनानर्थकेन, अन्तरेणापि पक्षवचनं अपेक्षितं सिध्यत्येव.  
हेतुर्हि साध्यसाधकः. न पक्षस्य वचनम्. न ह्ययं आगमिकोऽर्थः, हेतुवचनानर्थक्यप्रसङ्गात्. आप्तानुसारेण पक्षवचनादर्थनिश्चये हेत्वभिधानं अनर्थकं स्यात्. वक्तृगुणदोषावधारणप्रवण एव प्रतिवादी भवेत्. हेत्वधीने तु निर्णये तच्छक्तिरेव निरूपयितुं उचिता, किं प्रतिज्ञावचनेन. हेतोश्च सामर्थ्यं साध्यान्वयप्रदर्शनेनैव सिद्धम्. अतो यत्कृतकं तदनित्यं शब्दश्च कृतक इत्युदाहरणोपनयमात्रादेव साध्यसिद्धेरनर्थिका प्रतिज्ञा. हेतोरेव तु त्रैरूप्यं दर्शयितव्यम्. तच्च दृष्टान्तद्वयेनोपनयेन च कथ्यत इति कृतं अतिविस्तरेण.

{३,३९} यदि तु विवादं आवेदयितुं प्रतिज्ञावचनं इत्युच्यते. तन्न. अव्यापकत्वात्. यो हि मन्यते यदा खल्वयं शब्दो नित्य इति प्रतिजानीते तदेतरोऽनित्यवादी व्युत्थितो भवति ततो जल्पः प्रवर्तत इति. तच्च नैवम्, अव्यापकत्वात्. नेदं प्रतिज्ञावचनस्य व्यापकं प्रयोजनम्. वादे असम्भवात्. शिष्यविषयो हि सः. स च तत्त्वं एव बोधयितव्यः, अतो हेतुशक्तिं एव प्रतिपाद्य तत्त्वं बोध्यत इति युक्तम्, किं विवाद आद्रियते, न हि तेन सह विवदितव्यम्. जल्पे स्यादिति चेद्, न. अन्यथासिद्धेः. तत्रैतत्स्यात् जल्पे खलु विवादं आजिहीर्षुः प्रतिज्ञां प्रणयतीति, तच्च नैवम्. अन्यथासिद्धेः, असत्यपि हि पक्षवचने लक्ष्यत एव यथा ध्वनिं अनित्यम्  
अनुमिनोतीति, यत्कारणं, यत्कृतकं तदनित्यं यथा घट इत्युक्त्वा कृतकत्वं ध्वनेरुपनयति शब्दश्च कृतक इति. ततो जल्पः प्रवर्तिष्यत एव. वितण्डा तु यथा तथा वादे दर्शिते प्रवर्तत एव. न हि वैतण्डिकस्य किञ्चित्परनिग्रहादन्यद्साध्यं अस्ति. यदसौ प्रतिज्ञावचनेन क्वचिदर्थे साध्यमाने स्वविपरीतसिद्धिं मन्वानो जातोद्वेगो विवदेत्. अतः प्रतिज्ञावचनं कथात्रयेऽप्यनुपयुज्यमानं उपेक्षणीयं इत्याक्षिपन्ति.

 अत्राभिधीयते स्वदृष्टार्थप्रकाशनं परार्थं अनुमानं इति भवद्भिरेवोक्तम्. स्वयं च कुतश्चिद्धेतुविशेषात्किञ्चित्केनचिद्धर्मेण विशिष्टं अवगतं इति परस्मा अपि तथैव कथ्यत इति युक्तम्. असत्यां तु प्रतिज्ञायां अनाश्रयहेत्वादय आकाशपतिता इव भवेयुः. ननु नायं पक्षवचनपुरस्सरं अज्ञासीत्साध्यं इति कथं परस्मै तथा कथयति. मैवम्. यद्यपि शब्दोऽनित्य इति स्वप्रतिपत्तौ नोच्चारितं तथापि सविकल्पकत्वादस्या बुद्धेरस्त्येवात्र प्रमातुर्विशिष्टो विकल्पः, उच्चारणं तु परार्थं इति तन्मात्रं स्वप्रतिपत्तौ नासीत्. परस्तु नानुच्चारितेन शब्देन प्रतिपादयितुं शक्यत इत्युच्चार्य प्रतिपाद्यत इति शब्दोच्चारणमात्रं अधिकम्. यत्  
तु वादेऽनुपयोग इत्युक्तम्, तन्न, सुतरां उपयोगात्. जल्पवितण्डे हि विजिगीषमाणयोर्द्वयोः प्रवर्तत इति परं भ्रामयितुं प्रतिज्ञावचनं न प्रयुज्येत. अविवादे तु शिष्यो न व्यामोहनीय इति विशदतरं एव{३,४०}प्रतिज्ञावचनेन साध्यत इति युक्तम्. न हि न शब्ददारिद्र्यं, यदेनं तत्त्वं बुभुत्समानं उपसन्नं अविशदवचनेन परिक्लेशयाम. न चैव जल्पेऽनुपयोग इति. उक्तं इदं असति हि प्रतिज्ञावचनेऽनाश्रया हेत्वादयो न प्रवर्तेरन्निति. गुणभूता हि ते प्रधानभूतसाध्यापेक्षायां सम्बध्यन्ते. तच्च नासति साध्यनिर्देश उपपद्यते. निर्दिष्टे हि साध्ये कुत इत्यपेक्षायां हेतुः सम्बध्यते. ततः कथं अयं अव्याप्तोऽस्य साधक इत्यपेक्षिते  
व्याप्तिवचनम्. इतरथा त्वैकार्थ्याभावादेकवाक्यतैव न संवर्तेत. तथा हि
यत्कृतकं तदनित्यं इत्युक्ते कृतकत्वं अनित्यतया सम्बद्धं इत्यनूदितम्. पुनश्च शब्दः कृतक इति शब्दस्य कृतकतया सम्बन्धोऽनूदितः. परस्परसम्बन्धे तु न प्रमाणम्. असम्बद्धं इदं वाक्यद्वयं इत्याशङ्क्येत, कृतकं तावदनित्यं शब्दोऽपि कृतक इति स्वरूपानुवादमात्रं उभयोरिति शङ्का जायेत, अर्थान्तरं वापद्येत. यथा चानित्यत्वधर्मा कृतकस्तथा शब्दात्मकोऽपीति, तदत्र सर्वे कृतकाश्शब्दात्मान इति साधुसम्पादितं आपद्येत. अतः प्रधानवाक्यावयवप्रतिज्ञा यदपह्नूयते तन्नास्तिकानां एव सर्वापलापवादिनां शोभते नेतरेषाम्. सा हि सर्वव्यवहाराणां सारः. यदाहुः 

 सारं तु व्यवहाराणां प्रतिज्ञा समुदाहृता ।

 तद्धानौ हीयते वादी तरंस्तां उत्तरो भवेत् । ।

इति सूक्तो वादिवचनप्रकारो धर्मिणं उद्दिश्य साध्यधर्मो विधीयत इति । । ५३ ५४ । ।

 नन्वेवं साध्यविशिष्टे धर्मिणि विधीयमाने केवलसाध्यान्वयावगमाद्धर्मान्तरव्युदासो भवेत्. ततश्चानित्यश्शब्द इत्युक्तेऽनित्य एवेत्यवधारणादम्बरगुणत्वादयोऽपि तद्धर्मा न भवेयुः. एवं च हेतोरपि प्रतिक्षेपात्साध्यसिद्धिरपि दुर्लभैव. असत्यवधारणे नित्योऽपि स्यादिति नेष्टसिद्धः. अथ कथं एको नित्योऽनित्यश्चेत्यर्थात्प्रतिपक्षप्रतिक्षेपः. सत्यम्, अत एव तन्निवृत्त्यर्थं अवधारणे क्रियमाणे इतरनिवृत्तिरपि भवेदत आह नियम इति. साध्यधर्मविवक्षापेक्षयैव नियमः कल्प्यते, न{३,४१}पुनरविरोधिनोऽपि धर्मान्तरात्. अतोऽग्निमानिति साध्यमानेऽग्न्यभावमात्रं एव निराकृतं भवति, न पुनः धर्मान्तरम्. यथा शुक्लः  
पट इत्युक्ते तद्विरोधिनस्तदभावस्यैव निवृत्तिर्भवति, नाविरोधिनां सूक्ष्मत्वादिधर्माणां इति. अत्र चासन्निकृष्टेऽर्थ इत्युच्यते तस्य कोऽर्थः. यद्यनवगतपूर्वं एवार्थं अनुमानं गोचरयतीति, तन्न. सम्बन्धज्ञानकाल एव हि यावद्धूमादिभावितयाग्न्यादिसम्बन्धोऽवगत एव. अन्यथा नियम एवावधारितो न स्यात्. न चात्र देशकालसम्बन्धोऽधिक इति वक्तव्यम्. धूमस्य हि देशादिसम्बन्धो भासते नाग्नेः. धूमोपलक्षिताशेषदेशसम्बन्धस्य सम्बन्धसमधिगम एवावसायात्. अत एव कैश्चित्स्मरणाभिमाननिरासार्थं असन्निकृष्टपदं व्याख्यातम्. स्मरणं हि सन्निकृष्टावमर्शोल्लिखितं एव प्रायशो भवति, स इति हि तत्प्रवर्तते. न चैवं अनुमानम्. अतो नेदं स्मरणम्. नन्वसत्य्  
अपि तदुल्लेखे स्मरणं उत्पद्यत एव. यथा प्रमोषे. मैवम्. ग्रहणकारणाभाषाद्धि तत्रानुभवाकारप्रवृत्तं अपि ज्ञानं स्मृतिरित्यास्थितम्. न ह्यसन्निहितरजताद्यवभासकारणत्वं इन्द्रियाणां प्राप्यकारिणां सम्भवति. स्मृतिहेतुस्तु प्राचीनानुभवप्रभाविता भावना समस्तीति स्मृतिरेव प्रमुषिततदवमर्शा सेत्याश्रितम्. इदं तु प्रत्युत्पन्नलिङ्गादिकारणबलादुत्पद्यमानं लैङ्गिकज्ञानं अनुभवाकारप्रवृत्तं न तद्भावादुत्तारयितुं शक्यम्. अनुभूतिश्च नः प्रमाणम्. अतः प्रमाणं अनुमानं इत्याख्यायते. यद्येवं अस्तु तर्हीदं एवासन्निकृष्टपदस्य प्रयोजनम्. न. फलाभावेनाप्रामाण्यप्रसङ्गात्. अधिकपरिच्छेदफलं प्रमाणं भवति. परिच्छेदमात्रस्य  
तु फलत्वे स्मृतावपि प्रसङ्गः. सापि हि स्वगोचरपरिच्छेदात्मिकैव जायते. स्यान्मतं अनपेक्षं हि नः प्रमाणम्. अपेक्षते च स्मरणं ग्रहणम्. अतो न प्रमाणं इति. तन्न. लैङ्गिके प्रसङ्गात्. तदपि ह्येकदेशदर्शनादिसापेक्षं एव. स्वविषयग्रहणापेक्षं स्मरणं नेदं इति चेन्न. इहापि तदपेक्षणात्. लैङ्गिकं अपि हि प्राचीनाग्निज्ञानसापेक्षं एव. न ह्यनवगताग्नेरविदितसम्बन्धस्याग्निरत्रेति मतिराविरस्ति. न च ग्रहणं प्रमाणं एवेति राजाज्ञा. भ्रान्तावपि प्रसङ्गात्. विपरीतावग्रहोऽपि ग्रहणं एव. न च प्रमाणम्. न चासौ नास्तीति यथार्थायथार्थज्ञानविभागं व्याचक्षाणैरस्माभिरुक्तं एव. अपि च अर्थेऽनुपलब्ध इति सूत्रयता सूत्रकारेण{३,४२}सर्वम्  
अनुपलब्धार्थविषयं एव प्रमाणं इति सूत्रितम्. एतदपि तद्व्याख्यानावसरे वर्णितं एव. अतो व्याख्येयं असन्निकृष्टार्थग्रहणं अत आह असन्निकृष्टेति. अस्यार्थः द्वेधा हि सन्निकृष्टं भवति तद्रूपप्रमितं विपरीतनिरूपितं वा. तदुभयजिहासयेयं असन्निकृष्टवागिति. किं पुनस्तन्निराकरणं अत आह
प्रमितस्येति. व्यवहारार्थं ह्यप्रमितपरिच्छेदाय प्रमाणं अपेक्ष्यते न व्यसनेन. स च सकृत्प्रमाणव्यापारादेव सिद्ध इति न प्रमाणान्तरापेक्षेति । । ५५ ५६ । ।

 किं पुनः प्रमितस्य प्रमाणान्तरापेक्षा न जायेत. अत आह
ताद्रूप्येणेति. वर्णितं इदं द्वेधा हि प्रमितं भवति ताद्रूप्येण वैपरीत्येनेति. तत्र तावत्ताद्रूप्यपरिच्छेदे न परं प्रमाणं फलवत्. पूर्वपरिच्छेदादेव तदर्थसिद्धेः. वैपरीत्यपरिच्छेदे तु प्रमाणान्तरं अनवकाशं एवेति तदुभयनिराकरणार्थं असन्निकृष्टग्रहणं अर्थवत्. नन्वेवं अप्रमाणं एवानुमानं सन्निकृष्टविषयत्वादित्युक्तं एव. न. अधिकारविषयत्वात्. यद्यपि पूर्वावगतो धर्मः स्मृतिविषयः. धर्मी च गिरिरनुभवसिद्धः, तथापि विशिष्टं अनुमानेन विषयीक्रियत इति वर्णितं असकृत्. नन्वग्निविशिष्टो  
ऽपि सम्बन्धसमय एव संविदितः. एवं ह्यनेन व्याप्तिग्रहणकालेऽवगतं धूमवन्मात्रं अग्निमदिति. तदस्य धूमवन्मात्र एवापेक्षा. विदिते तु तस्मिन्नग्निमत्ता प्रमितपूर्वैवानुभूयते. सत्यम्. किन्तु धूमवानग्निमत्तया प्रमितपूर्वोऽपि सम्प्रत्यनुमानेन प्रत्यभिज्ञायते. प्रत्यभिज्ञानं चेदं प्रमाणं एव प्रत्यक्षप्रत्यभिज्ञानवत्. पूर्वं हि धूमवत्त्वोपलक्षितेन रूपेणाग्निमत्तया देशो निर्ज्ञातः. सम्प्रत्ययं असावग्निमानिति विशेषतोऽनुमानेन प्रत्यभिज्ञायत इति किं अनुपपन्नम्. अवश्यं चैवं अभ्युपगन्तव्यम्, अन्यथा कथं अग्निमानिति विदित्वा व्यवहाराय घटते. एष हि पक्तुकामोऽग्निमत्तां अनुमायाग्नये धावतीति पश्यामः.{३,४३}तत्कस्य हेतोः,  
न यदि पूर्वानुभवादद्य विशेषः, अवागमत्खल्वयं धूमवानग्निमानिति, न चाग्नये धावतीति. कथं अनाश्रयप्रतिपन्नेऽग्नौ व्यवहरतीति चेत्. न. प्रागपि धूमवदाश्रयत्वेनावगमात्. पर्वतमधुना प्रत्यक्षेण विशेषतोऽवगम्याग्नये व्यवहरतीति चेत्. किं अस्याग्न्यर्थिनः पर्वतप्रत्यक्षेण. तदयं अग्निमत्तया बोध एव पूर्वबोधाद्विलक्षणोऽभ्युपगन्तव्यः. यत्कृतो व्यवहारविशेष इत्यगृहीतविषयत्वादनुमानं प्रमाणं इति वक्तव्यम्. तदिदं असन्निकृष्टग्रहणेनोक्तम्. ये तु स्मृत्याशङ्कानिराकरणं अस्य प्रयोजनं आहुः, तेषां बाधितविषयं अप्यनुमानं आपद्येत. न हि तन्निराकरणं अवयवान्तरेण लक्षणग्रन्थे  
कृतं उपलभ्यते. अतोऽसन्निकृष्टग्रहणं एवोभयविधसन्निकृष्टार्थनिराकरणार्थं इति साध्वी व्याख्येति । । ५७ । ।

 वैपरीत्यपरिच्छिन्ने परं अनवकाशं इत्युक्तम्. तत्र कारणं आह
मूल इति. व्याप्तिस्मरणादि ह्यनुमानस्य मूलम्, तद्यावदुत्तरं तत्तद्व्यापारव्यग्रतया विलम्बते तावच्छीघ्रभाविना पूर्वेण विषयापहाराद्विप्रकृष्टसाधनस्योत्पत्तिरेव निरुध्यत इत्यनन्तरं एव वक्ष्यत इति. कथं पुनरनुमानं बाध्यते. तदपि हि प्रमाणं कथं प्रमाणान्तरेण बाधितुं शक्यते. बाधे वा न क्वचिदाश्वासो भवेत्. आभासो बाध्यत इति चेत्, कथं आभासत्वम्. यदि बाधादेवेतराश्रयं तर्ह्यस्तु वा ज्येष्ठप्रमाणेन प्रत्यक्षेणानुमानबाधः. न तु ततोऽपि जघन्यैरपरैर्बाध्यते, तत्कस्य हेतोः अत आह प्रत्यक्षादेरिति स्यादन्तेन. अयं अभिप्रायः  
न प्रमाणं नाम क्वचित्बाध्यते. अवधारणात्मकं ह्येवैतदिति ज्ञानं प्रमाणम्. तद्यत्र कस्यचिदर्थस्य केनचिदात्मनावधारणं भवति तत्र तेनोत्पन्नस्योत्पत्स्यमानस्य वा ज्ञानस्य बाधोऽभिधीयेत. तद्द्विविधो हि बाधः प्राप्तबाधश्चाप्राप्तबाधश्चेति. प्राप्तबाधो हि यथा
शुक्तिकारजतज्ञाने. तत्र हि पूर्वोपमर्दनेनैवोत्तरम्{३,४४}आत्मानं लभत इति तत्तस्य बाधकम्. उत्तरं च देशादिभेदेऽप्यबाधितं स्वभावतश्च प्रमाणं पूर्वं आभासीकरोति. तदेवं प्राप्तबाधे तावद्येनोत्तरेणार्थोऽवधारितः. त्रिविधं अप्यप्रामाण्यं अवधारितपदेन व्युदस्यति. न ह्यज्ञातस्सन्दिग्धो विपर्यस्तो वार्थोऽवधारितो भवतीति त्रिविधं अप्यप्रामाण्यं यस्य नास्तीत्युक्तं भवति. तदेवमात्मना  
ज्ञानेन पूर्वं आभासीकृतं इति तत्राभास एव बाध्यत इति नातिप्रसङ्गः. अप्राप्तबाधे तु यावत्क्लिष्टसाधनं अनुमानं स्वगोचरे सामान्यशास्त्रं वा क्वचिद्विशेषविषये प्रवर्तितुं आरभते तावत्प्रत्यक्षेणानुमानेन वा सिद्धसर्वाङ्गकेनागमेन वा विशेषविषयेण शीघ्रजन्मना येनैवार्थोऽवधारितो भवति तेनैवोत्तरस्योत्पत्तिप्रतिबन्धलक्षणो बाधो भवति. न हि बलवता शीघ्रभाविना प्रमाणेन निरुद्धमुखं उत्पत्तुं अर्हति. तदेवमप्राप्तबाधे परं अनुत्पन्नं एव प्राप्तिसम्भावनया तु बाध्यत इत्युच्यते श्रुत्येव लिङ्गं इति न क्वचित्प्रमाणबाधः. यत्तु जघन्येन मुख्यबाधो न युक्त इति. तन्न. न हि प्रत्यक्षादीनां विनियोगप्रमाणानां इव पारदौर्बल्यनियमः.  
यदेव तु शीघ्रभावि पूर्वोपमर्देन वात्मानं लभते तदेव बाधकं अभिदध्महे. इतरच्च बाध्यं अत एव तेनैव तस्य बाधं ब्रूमः. प्राप्तबाध इव प्रत्यक्षस्य तेनैवानुमानेन च सिद्धाङ्गकेन साध्याङ्गकस्य विशेषशास्त्रेण सामान्यशास्त्रस्य. अतस्सर्वप्रमाणाविरुद्धं एव पक्षं अभिधास्यामः. न चानाश्वासः. आभासबाधात्. स्वतः प्रमाणेन चावधारणात्मना ज्ञानेनेतराभासीकरणात्. तदिदं अवधारितपदेनोक्तं इति. ननु च बलवतापि नावश्यं दुर्बलं बाध्यते. असति हि सम्भवे बाधस्सम्भवति. अतो विषयव्यवस्थाया विकल्पेन समुच्चयेन वोभयं उपपादयिष्यते विनात्यन्तिकबाधाश्रयणेन, अत आह
विकल्पादेरिति. नात्रोक्ता विकल्पादयस्सम्भवन्ति. न तावत्परस्परविरुद्धं  
रूपद्वयं एकत्र समुच्चीयते. न हि श्रावणोऽश्रावणश्च नित्योऽनित्यश्चेति सम्भवति. न च विकल्पः. विधिनिषेधविषयत्वात्तस्य सिद्धे वस्तुन्यसम्भवात्. न च विषयव्यवस्था, वर्णात्मनां एव नित्यानित्यत्वसाधनात्. अतोऽसम्भवादेव बाधं अभिदध्मह इति. एवं उपपादितो बाध उदाहरणैर्दर्शयितव्यः. तत्र प्रत्यक्षबाधं एव तावद्दर्शयति अग्राह्यतेति. इमं तु प्रत्यक्षबाधं न बुध्यामहे. स्वगोचरविपरीतार्थं हि प्रमाणं{३,४५} प्रत्यक्षेण बाध्यत इति युक्तम्. न च ग्राह्यता प्रत्यक्षविषया ग्राह्यग्रहणसम्बन्धविषयत्वात्तलः. तस्य च प्रत्यक्षागोचरत्वात्. शब्दो हि प्रत्यक्षः न ग्राह्यता. अत एव ह्य्  
अश्रावणतापक्षोऽपि न प्रत्यक्षेण विरुध्यत इति वक्ष्यते. अत्रोच्यते. सत्यम्, नेन्द्रियविषयो ग्राह्यता, ग्राह्यस्तु तद्विषयः. तदिह ग्राह्यापलापस्यैव प्रत्यक्षविरोधो दर्शितः. निरालम्बनानुमानस्येति यावत्. प्रत्ययस्त्वग्राह्यपदादुपपन्नस्तस्यैवाभावं अभिधत्ते. कश्च ग्राह्यस्य भावोऽन्यदतो भावात्. इयं हि शशविषाणस्याग्राह्यता यन्न भवति. तदभावादेव तत्राग्राह्यताभिधानप्रत्ययौ. तदनेन प्रकारेण शब्दाभावपक्षस्यैव प्रत्यक्षविरोध उपदिष्ट इति न किञ्चिदनुपपन्नं इति । । ५८ ५९ । ।

 अनुमानविरोधोदाहरणं आह तेषां इति. तेषां एव शब्दादीनां अश्रावणत्वाद्यनुमानविरुद्धं यो ह्यश्रावणं अनित्यं वा शब्दं पक्षं इच्छति तस्यासौ शीघ्रभाविना विपर्ययानुमानेन बाध्यत इति. इदं तु प्रत्यक्षविरोधं अन्ये मन्यन्ते. तान्निराकरोति न हीति. शब्दो हि प्रत्यक्षः न तच्छ्रावणता ग्राह्यग्राहकसम्बन्धो हि शब्दस्य श्रावणस्य च त्वतल्भ्यां उच्यते. कृत्तद्धितसमासेषु सम्बन्धाभिधानं त्वतल्भ्यां इति स्मृतेः. स च न प्रत्यक्षेण समधिगम्यः. अपि च अतीन्द्रियं श्रोत्रं, कथं तत्सम्बन्धश्शब्दस्य प्रत्यक्षो भविष्यति. न ह्यैन्द्रियानैन्द्रियाधारस्सम्बन्धः  
प्रत्यक्षो भवति वायुवनस्पत्योरिव. अतो नायं प्रत्यक्षविरोध इति । । ६० । ।

 किंप्रमाणिका तर्हि श्रावणता. अत आह सेति. अबधिरादिषु शब्दोपलब्धेर्बधिरादिषु चानुपलब्धेरन्वयव्यतिरेकौ दृश्येते. तथा हि श्रोत्रोपघातमात्रेण चक्षुरादिमतो बधिरस्य शब्दबुद्धिर्न दृश्यते. श्रोत्रे च दृढे चक्षुरादिष्वसम्भवेऽपि शब्दग्रहणं दृष्टम्, अत आभ्यां अन्वयव्यतिरेकाभ्यां इदं श्रावणत्वं गम्यत इति. नन्वेवं कथं अनुमानविरोधः, न ह्य्{३,४६}अन्वयव्यतिरेकावनुमानम्, तत्प्रभवस्तु मानसःश्रावणत्वविकल्पः, अतो मानसप्रत्यक्ष एवायं इति कश्चित्भ्राम्यति स वक्तव्यः. न बहिर्विषयबोधे मनः स्वतन्त्रं इति वर्णितं असकृत्. यद्यदीयन्वयव्यतिरेकावनुविधत्ते तत्तत्कारणकम्  
इति सर्वकार्येषु समधिगतम्, अनुविधत्ते च शब्दज्ञानं श्रवणं इति तत्तत्कारणकं इति. इदं एव च शब्दस्य श्रावणत्वम्. यत्तु ज्ञानस्य श्रवणजन्यत्वं अतोऽनुमानं एवेदम्. नन्वन्यत्राप्यन्वयव्यतिरेकानुविधायिनः कथं तत्कारणकत्वं अवगन्तव्यम्, यन्न मानसं प्रत्यक्षं आश्रीयते, श्रूयताम्. पश्यामो हि वयं कुम्भकारव्यापारानन्तरं कुम्भसम्भवं उदीक्षमाणाः कार्यकारणभावं चक्षुषैव. इदं हि कुम्भस्य तत्कार्यत्वं या तदनन्तरसम्भूतिः. स च कुम्भस्तत्सम्भवश्चोभयं चाक्षुषं एवेति किं अत्र मनसा. अतो यद्यस्मिन्सति भवति, असति च न भवति, तत्तत्कारणकं इति प्रत्यक्षतो  
विदितव्याप्तेरनुमानं उपपन्नं एव. एवं च प्रयोगः
श्रवणप्रमाणप्रकाश्यश्शब्दः तस्मिन्सत्येवोपलभ्यमानत्वात्. यदेवं तत्तत्प्रकाश्यं सन्तमस इव घटः प्रदीपप्रकाश्य इति. इदं च प्रत्यक्षपूर्वकार्थापत्तिपूर्वकं अनुमानं तया श्रावणत्वसिद्धेः. इदं च सिद्धसर्वांगत्वादश्रावणत्वानुमानाद्बलवत्. यावद्धि गुणत्वस्याश्रावणत्वेन व्याप्तिर्ग्रहीतुं इष्यते, तावच्छीघ्रजन्मना श्रावणत्वानुमानेन व्याप्तिसंविदं प्रतिबन्धता तस्योत्पत्तिरेव निरुध्यते. एवं एवानित्यत्वानुमानं अपि. यत्कृतकत्वादिहेतुकं तदप्यसिद्धिव्यभिचारादिदोषान्न शीघ्रं उपजायत इति सिद्धावयवैश्शीघ्रजन्मभिर्नित्यत्वानुमानैर्बाध्यते.  
यथा देशकालादिभिन्ना गोशब्दबुद्धयस्समानविषयाः गौरित्युत्पद्यमानत्वात्सम्प्रत्युत्पन्नगोशब्दबुद्धिवद्ह्यस्तनोच्चरितो वा गोशब्दोऽद्याप्यस्ति गोशब्दत्वाद्, अद्योच्चरितगोशब्दवदित्यादिभिरिति । । ६० । ।

 शब्दविरोधप्रकारं इदानीं प्रतिजानाति त्रिधेति. प्रतिज्ञाविरोधादयो हि शब्दविरोधतया प्रसिद्धा इति ते तथाभिधीयन्ते. न त्वेते शब्दविरोधाः. यत्र हि क्वचिदर्थे प्रतिष्ठितेन शब्देन प्रतिज्ञान्तरं बाध्यते, तत्र शब्दविरोधो भवति. न च स्ववाग्विरोधे शब्दस्य क्वचिदर्थे प्रतिष्ठास्ति व्याहताभिधानात्. पूर्वसञ्जल्पविरोधेऽपि पूर्वापरन्यायबलाबलानुसार्येव निर्णय{३,४७} इति न शब्दविरोधः. न हि तत्र शब्दप्रमाणतोऽर्थः न्यायगम्यत्वात्. लोक प्रसिद्धिस्तु न शब्दो न प्रमाणान्तरम्. अपि अतु प्रत्यक्षाद्यन्तर्गतैवेति तद्विरुद्धपक्षप्रदर्शनेनैव प्रदर्शितेति न शब्दविरोधेऽन्तर्भावयितुं उचिता. न ह्यचन्द्रश्शशीति पक्षश्शब्देन विरुध्यते. न हि चन्द्रशब्दश्शाङ्कयोस्सम्बन्धं शब्दो वदति  
येनातद्वाच्यपक्षस्य शब्दविरोधो भवति सम्बन्धवाच्यत्वे हीतरेतराश्रयं भवेत्. अभिधानात्सम्बन्धः सम्बन्धाच्चाभिधानं इति. तस्मान्नैते शब्दविरोधाः. पूर्वोत्तरशब्दसामर्थ्यपरामर्शेन त्वेकपरित्यागेनेतरपरिग्रहाच्छब्दविरोधतया प्रसिद्धा इति तन्त्रान्तरप्रसिद्धिविभागस्त्रिधा शब्दविरोध इत्युच्यते. परमार्थेन तु वेदार्थवचनविपरीतार्थप्रतिज्ञैव शब्देन विरुध्यते. तत्र हि प्रतिष्ठितं शब्दस्य प्रामाण्यं शक्नोति विपरीतप्रतिज्ञो वारयितुम्. तच्चानन्तरं इहैव वक्ष्याम इति । । ६१ । ।

 तानेव त्रीन्प्रकारान्दर्शयति प्रतिज्ञेति. तत्र प्रतिज्ञाविरोध एवैकस्त्रिधा भिद्यत इत्याह यावदिति सार्धेन. अयं अर्थः
प्रतिज्ञाविरोधो हि स्ववाग्विरोधः. स च त्रेधा भिद्यते. उच्चारणधर्मधर्मिभेदात्. यावज्जीवं अहं मौनीति पक्षः प्रतिज्ञयैव बाध्यते. न ह्यनुक्ता सती प्रतिज्ञा भवति. उक्तिमात्रेण च मौनं बाध्यते. अतः प्रतिज्ञाशरीरान्तर्गतेनोक्तिमात्रेण बाधाद्भवति प्रतिज्ञया बाधः. सर्ववाक्यमृषात्वपक्षस्तु धर्मोक्त्या बाध्यते. सर्वमृषात्वे हि प्रतिज्ञावचनं अपि मृषेति नेतरन्मृषा भवेत्. तदमृषात्वे वा न सर्वमिथ्यात्वम्. तदिह प्रतिज्ञान्तर्गतधर्मसंसर्गासम्भवपरामर्शात्पक्षबाध इति धर्मोक्तिविरोधाभिधानम्.  
पूर्वत्र त्वविशिष्टमुक्तिमात्रं एव मौनं बाधते इत्युक्तिमात्रेणेत्युक्तम्. आत्मबाधनं इति. धर्मबाधनं इत्यर्थः. धर्म एवायुक्त आत्मानं बाधत इति यावत्. वन्ध्या मे जननीति पक्षो धर्म्युक्त्या बाध्यते. जननीत्वे ह्युद्दिष्टमात्रे न{३,४८}वन्ध्यात्वं आस्पदं लभते. न च गौणो जननीशब्द इत्यपि वक्तव्यम्. अहं यतो जात इति विशेषणात्. एवं विशेषिते पक्षे धर्म्युक्तिविरोध इत्युक्तं भवति. एतच्चाभ्युपगमवादेनोक्तम्. न तु श्रुतिस्मृत्यतिरेकीणि जल्पाकवचनानि गौणत्वादिभिस्समीकर्तुं शक्यन्ते. सर्वदूषणोच्छेदप्रसङ्गात्. प्रमादाज्ञानजान्येव हि दूषणानि भवन्ति. तेषु कथञ्चित्समाधीयमानेषु न किञ्चिद्दूषणं  
नाम भवेदिति । । ६२ ६३ । ।

 पूर्वसञ्जल्पविरोधं उदाहरति बौद्धस्येति. अनित्यश्शब्द इति बौद्धेनोक्ते कथं क्षणिकादगृहीतसम्बन्धादर्थप्रत्यय इत्यनुयुक्तेन तेनैव यदा पुनरुच्यते नित्यस्तर्हीति तदा तस्य पूर्वाभ्युपगमविरोधः. यद्यपि चात्र न्यायबलाबलानुसारी बाध्यबाधकभावः, तथाप्येवंविधा पूर्वापरविरुद्धा प्रतिज्ञैवात्मानं न लभत इति न न्यायावतारं अपेक्षते. सम्भावितो हि प्रतिज्ञायां अर्थो न्यायेन साध्यते. असम्भाविते तु नायापेक्षा नास्त्येव, स्वरसभङ्गुरत्वात्. अतश्शब्दविरोध एवैनं अन्तर्भावयति. शब्दसन्दर्भ एव हि तादृशः पूर्वापरविरुद्धः पक्षं विनाशयतीति तेषां अभिप्राय इति. सर्वलोकप्रसिद्धिविरोधस्योदाहरणं आह चन्द्रेति. अत्रापि महाजनविपरीतार्थश्  
शब्दसंसर्गः स्वरसादेव भज्यते न प्रमाणं यावदपेक्षत इति शब्दबाध उदाहृत इति । । ६४ । ।

 उपमानविरोधोदाहरणं आह ज्ञातेति. येन हि नगरे गवाकारो दृष्टः सम्प्रति चारण्ये गवयाकारः, तं प्रति गौर्गवयसदृशो न भवतीति पक्ष उपमानेन विरुध्यत इति.{३,४९}परोक्षे गवि सादृश्यं उपमेयम्. प्रत्यक्षे तु प्रत्यक्षं एव. अत एव ज्ञातगोगवयाकारं इति क्रमो विवक्षित इति । । ६५ । ।

 अर्थापत्तिविरोधं इदानीं विवक्षन्भाष्यकारानुसारेणाभावपूर्विकायास्तावदुदाहरणं आह गेहेति । । ६६
| |

 प्रत्यक्षपूर्विकां उदाहरति अग्नाविति. अदाहक इति. अतच्छक्तियुक्त इत्यर्थः. अनुमानपूर्विकां उदाहरति शब्दे चानभिधायक इति. शब्दश्रवणानन्तरं अर्थप्रतीतिं चेष्टयानुमाय तत्र शब्दः कारणं इत्युन्नीयते. अतस्सर्वकारकाणां क्रियाविनाभावादभिधाभिधानो व्यापारः, तदनुपपत्त्या चार्थापत्त्या तच्छक्तिसिद्धिरिति । । ६७ । ।

 तथेन्द्रियापलापपक्षोऽपि प्रत्यक्षपूर्विकयार्थापत्त्या विरुध्यत इत्याह श्रोत्रेति. यद्यपि प्रत्यक्षपूर्विकोदाहृतैव तथापि पक्षदोषोद्भावनच्छलेनेन्द्रियापलापपक्षस्याप्ययं दोष इति विवक्षता पुनस्तद्विरोधोऽभिहितः. अत्रैवादिशब्देनोपमानपूर्विकया विरोधो दर्शयितव्यः
यथा गवयोपमिताया गोस्तज्ज्ञानग्राह्यशक्त्यपह्नव इति. अर्थापत्तिपूर्विकया विरोधं उदाहरति शब्देति. अर्थाभिधानान्यथानुपपत्त्या हि वाचकशक्तिं अर्थापत्त्या प्रमाय पुनस्तदनुपपत्त्यार्थापत्त्यन्तरेण शब्दनित्यत्वं अवगम्यत इति । । ६७ । ।

 शब्दपूर्विकार्थापत्तिविरोधं उदाहरति श्रुतार्थापत्तिबाध इति. किं पुनरर्थापत्तिः प्रपञ्चेनोदाह्रियते, तद्विरोधप्रतिपादनं हि ययाकयाचिदेकयापि सिध्यत्येव. तथा च प्रमाणान्तरविरोधेषु प्रपञ्चो न दर्शितः. अर्थापत्तिवद्वा प्रमाणान्तरविरोधोऽपि प्रपञ्चेन वाच्यः. सत्यम्. षोढा भिन्नैरेव षड्भिरत्र विरोधो वार्तिककारस्य विवक्षितः, तत्प्रदर्शनार्थं एव षट्प्रमाणप्रसूतार्थापत्तिरुदाहृता. तेनैव तु मार्गेण प्रमाणान्तरेष्वपि प्रपञ्चो दर्शयितव्यः.{३,५०}यथा तावत्प्रत्यक्षबाध एवानुभूतिस्मृत्यनुमानादिभिः षष्ठवर्जं षोढा भिद्यते. स्वेद्यमानस्य वादिनोऽनुष्णो  
वह्निरिति प्रतिज्ञा अनुभवस्थेनैव प्रत्यक्षेण विरुध्यते. अनासन्नाग्नेस्तु सैव प्रतिज्ञा स्मृतिस्थेन प्रत्यक्षेण विरुध्यते, यदा खल्वयं वादकालेऽनुष्णो वह्निरिति प्रतिजानाति तदैनं इतरः स्मारयति किं न स्मरसि पूर्वानुभूतं अग्नेरुष्णत्वं यदेवं आत्थेति, स तत्स्मृत्वा ततः प्रत्यक्षान्निवर्तत इति भवति स्मृतप्रत्यक्षबाधः.

 अनुमितप्रत्यक्षबाधस्तु यत्राप्तमुखे चेष्टाविशेषादर्शनेन तदवगततिक्तादिरसनिवारणं प्रतिज्ञायते, मुखवैरूप्येण हि तस्य तिक्तानुभवोऽनुमीयते अतस्तद्विपरीतपक्षस्यानुमितप्रत्यक्षबाधः.

 श्रुतप्रत्यक्षबाधस्तु यत्र केनचिदर्थे कस्मिंश्चिदपह्नुते साक्षिभिर्दृष्टोऽयं अर्थ इति साक्षिप्रत्यक्षेण बाधोऽभिधीयते. न चैष शब्दबाधः. न ह्यत्र तैरर्थोऽभिधीयते. किन्तु दर्शनम्. अतस्तद्दर्शनानुसार्येव निर्णयः. दर्शनं तु तैः स्वशब्देन प्रत्याय्यत इति शब्दावगतप्रत्यक्षविरोध एवायम्.

 उपमानं तु प्रमाणान्तरप्रसिद्धवस्तुसादृश्यमात्रविषयं इत्यन्यतस्सिद्धस्य सादृश्यं गोचरयति. यथा दात्रादिप्रत्यभिज्ञायां यादृशी स्वात्मनि चेष्टा दृष्टा तां परत्रापि दृष्ट्वोपमिनोति ममेवास्यापि दात्रादिप्रत्यभिज्ञा प्रत्यक्षं उत्पन्ना, कथं अन्यथा पूर्वेद्युरर्धकृतकर्मसमापने परेद्युः प्रवर्तते. इह च चेष्टया तदनुरूपं परगोचरं अनुमाय स्वज्ञानसादृश्यं तत्रोपमीयते. यद्यपि चात्रानुमानावगतप्रत्यक्षबाध एव शक्यो दर्शयितुम्, तथापि स्वज्ञानसादृश्यपरिच्छेदे शक्यं दर्शयितुं इति तदवगतप्रत्यक्षबाधोऽभिधीयते. प्रत्यक्षसत्तैवोपमानेन प्रमीयते. अर्थापत्त्यवगतप्रत्यक्षबाधस्त्व्  
एवं दर्शयितव्यः. यदा हि बहुषु गच्छत्सु तोयार्थिषु तटाकं एकस्तदाहरणाय प्रस्थितो विलम्बते तदा तद्विलम्बनान्यथानुपपत्त्या तदीयं तोयप्रत्यक्षं अर्थापत्त्या प्रमीयते. तत्र तद्विपरीतो निस्तोयतटाकपक्षोऽर्थापत्तिसिद्धेन प्रत्यक्षेण बाध्यते. अभावेन तु भावरूपं प्रत्यक्षं नावगम्यत इति तदनवगतप्रत्यक्षविरोधो नेहोदाह्रियते. षोढा विभक्तं अनुमानबाधमतःपरं अनुसन्धास्यामः धूमावगतवह्निप्रतिषेधे तावत्प्रत्यक्षपूर्वानुमानबाधः. धूमानुमितादेव बह्नेरुष्णत्वेऽनुमिते तद्विपरीतपक्षोऽनुमितानुमानेन बाध्यते. यत्र तु देवस्य त्वेति निर्वपति{३,५१}इति प्रतीतविनियोगान्  
मन्त्रशेषेऽनुमिते तद्विपरीतः पक्षो गृह्यते, तत्रागमानुमानबाधः.

 नित्ये तु कर्मणि प्रवृत्ते व्रीहीणां अपचारे तत्सदृशेषु नीवारेषूपमितेषु व्रीहिभिर्यजेतेति चोदना नीवारविषयत्वेनानुमीयते. व्रीह्यवयवा हि तद्विषयतया ज्ञातसम्बन्धास्तां अनुमापयन्ति. न हि तस्याः स्वरूपेण व्रीहयो विषयभूताः, तदवयवास्तु चूर्णीभूता व्रीहिशास्त्रार्थः. ते च नीवारेष्वपि सन्तीति व्रीह्यवयवसामान्योपमितनीवारगामिनी व्रीहिचोदनानुमीयते. तदिहातद्गोचरत्वपक्षस्योपमानपूर्वकानुमानबाधः.

 अर्थापत्तिपूर्वकानुमानबाधस्तु श्रावणत्वपक्षेऽभिहित एव. यत्र दूराद्वृक्षाभावं विदित्वा तच्छायाभावोऽनुमीयते तत्राभावपूर्वकानुमानेन छायासद्भावपक्षो बाध्यते. प्रत्यक्षशब्दबाधस्तु त्रिधा दर्शित एव. अन्योऽपि श्रुतिस्मृतिभ्यां दर्शयितव्यः. अष्टकादीनां अधर्मत्वपक्षस्तु कर्तृसामान्यानुमितशब्दविरुद्धः स्मृत्यधिकरणे दर्शितः. शक्यं ह्यष्टकादयः शब्दमूलाः शास्त्रस्थार्यावर्तनिवासिकर्तृकत्वादग्निहोत्रादिवदित्यनुमातुम्. आगमिकशब्दबाधस्तु यत्र शाखान्तरगतश्रुतिविषयविवादे स्मृतिनिबन्धनकाराणां वचनेन श्रुतिसद्भावो निश्चीयते, तत्र ह्याप्तागमावगतनित्यागमविरोधो विपरीतपक्षस्य  
सम्भवति. उपमितशब्दविरोधस्तु मन्वादिस्मृतिभ्योऽर्थापत्त्या वैदिकं किं अपि मूलं अस्तीति कल्पिते स्मार्तवाक्यसदृश एव मूल उपमिते र्थवादमूलत्वपक्ष उपमितशब्देन बाध्यते. विश्वजिदफलत्वपक्षस्तु श्रुतार्थापत्तिसिद्धशब्दविरुद्धः. अभावेन तु शब्दभावोऽवगन्तुं न शक्यत इति शब्देयत्तावधारणे तस्य व्यापारः तत्राभावावधारितविधिकार्त्स्य्ने ज्योतिष्टामे प्राकृतेतिकर्तव्यताप्राप्तिपक्षो बाध्यते. यथा वक्ष्यति
कृत्स्नविधानादपूर्वस्सोम इति. व्रीह्यभावे तु नीवाराणां अग्राह्यतापक्षः प्रत्यक्षजोपमानविरुद्धः. अनुमानपूर्वकोपमानबाधस्तु यदा ह्यादित्यस्य देशान्तरप्राप्त्या गतिं अनुमाय संवत्सरादिमध्यान्तेषु तस्यास्सादृश्यं उपमीयते.  
यादृश्येकत्र संवत्सरादौ तन्मध्ये वान्ते वा सूर्यगतिः तादृशी वत्सरान्तेष्विति तत्र गतिवैसादृश्यपक्षोऽनुमानपूर्वकोपमानेन बाध्यते. पूतीका न सोमसदृशा इति तु पक्षश्शब्दपूर्वकोपमानविरुद्धः. सामपूतीकयोर्हि सादृश्यं न प्रत्यक्षम्. न{३,५२}चानुमेयम्. शब्देनैव तु सोमांशुजातत्वं पूतीकानां प्रतिपादयता कार्यकारणयोरौचित्येन सारूप्यं प्रतिपादितं इति शब्दावगतकार्यकारणप्रभवत्वात्पूतीकानां सोमसादृश्योपमानस्य तद्विपर्ययः शब्दपूर्वकोपमानविरुद्धो भवति. ज्योतिष्टोमिका हि धर्मास्सत्राहीनेषु न भवन्तीति पक्ष उपमानोपमानेन बाध्यते. ज्योतिष्टोमोपमानेन हि ते द्वादशाहं  
गच्छन्ति द्वादशाहोपमानेन च सत्राहीनाविति. यदा त्वात्मेन्द्रियसादृश्यविशिष्टानि परेन्द्रियाण्युपमीयन्ते तत्र तन्निषेधोऽर्थापत्त्युपमानेन बाध्यते. वेदकारनास्तिता शशशृङ्गाद्यभावसदृशी न भवतीति पक्षोऽभावपूर्वकोपमानेन बाध्यते. द्वयोरप्यभावेनाभावेऽवगते सादृश्यं उपमीयते. अर्थापत्तिविरोधस्तु षड्विधो वर्णित एव. अभावविरोधं त्वनन्तरं एव वक्ष्यामः । । ६८ । ।

 अभावविरोधं इदानीं उदाहरति शशशृङ्गादीति. अयं च प्रत्यक्षाभावविरोधः. यदा त्वमुं राशिं सूर्यो गतो न वेति चिन्त्यमाने गणितकुशलेन गणितानुमानाभावान्न गत इत्यवगते भ्रान्तो गत इति वदति. तत्रानुमानाभावविरोधः. चैत्यवन्दनादिधर्मत्वपक्षस्तु श्रुत्याद्यागमाभावविरुद्धः. पूर्ववन्तो दर्वीहोमा इति तूपमानाभावेन विरुध्यते, न हि तेषां केनचित्कर्मणा सादृश्यं कथञ्चिदवगम्यत इति. पलालकूटकुञ्जरयोस्तु सादृश्यास्तितापक्ष उपमानाभावेन विरुध्यते. तथा शब्दे श्रोत्रदेशं अनागच्छति श्रोत्रे च शब्ददेशं ध्वन्यागमनमात्रेणैव शब्दश्रवणोपपत्तेर्योऽर्थापत्या शब्दश्शब्दान्तरं आरभते ततः क्रमेणान्त्यः श्रोत्रेण  
गृह्यते इत्यन्यथानुपपत्त्या प्रतिजानाति तत्प्रतिज्ञा अर्थापत्त्यभावेन बाध्यते. अभावाभावस्त्वेवं दर्शयितव्यः यदा हि कर्त्रभावेन वेदानां दोषाभावो वगतो भवति तदा दोषवत्पक्षस्याभावाभावेन बाध इति । । ६९ । ।

 एवं तावद्धर्मसम्बन्धबाधः षोढा प्रपञ्चितः. धर्मधर्म्युभयस्वरूपस्वविशेषबाधमतःपरं वक्ष्याम इति संक्षिप्य सुखग्रहणार्थं श्रोतृबुद्धिसमाधानार्थं{३,५३}च वृत्तवर्तिष्यमाणयोस्सङ्कीर्तनं करोति एवं इति सार्धेन. श्रुत्यर्थाक्षिप्तयोरिति. स्वरूपं तावत्सर्वत्र श्रुत्यर्थ एव. तद्विशेषोऽप्यर्थाक्षिप्तः. धर्मधर्मिणोर्हि स्वरूपं येन विशेषेण व्याप्तं तं आक्षिपति. तच्चानन्तरं एव वक्ष्यत इति. श्रुत्यर्थश्चाक्षिप्तश्चेति विग्रह इति । । ७० । ।

 तत्र धर्मस्वरूपबाधो वर्णित एवेति तं अकृत्वैव तद्विशेषणबाधं उदाहरति तृणादीति. यो हि तृणादिविकारदर्शनादग्निमद्धिमं साधयति तस्याभावेन तावद्धर्मस्वरूपबाधो भवत्येव. तद्विशेषणं अप्युष्णत्वं अर्थाक्षिप्तं प्रत्यक्षावगतेन शैत्येन बाध्यते. न च वाच्यं अनुष्णोऽपि वह्निः प्रभासु दृष्ट इति कथं अर्थाक्षिप्तो विशेष इति. प्रभास्वप्येवं वह्निरुष्ण एव, अभिभूतत्वात्तु स्पर्शो न गृह्यते, न पुनरुष्णतां जातु जहाति, स्वाभाविकी हि सा तस्य. न च हिमेऽप्यभिभूतत्वादग्रहणं इति वाच्यम्. तद्विपरीतशैत्योपल्म्भात्. हेतूपन्यासस्तु पक्षदोषाभिधानावसरे तद्बीजमात्रप्रदर्शनार्थं  
सोऽयं अभावेन धर्मविशेषबाध इति । । ७१ । ।

 धर्मिणस्तु द्विप्रकारोऽपि बाधोऽनुक्त एवेति उभयथा तद्बाधोदाहरणं आह अधर्म इति सार्धेन. हिंसा किलाधर्म इति सामान्यतोऽवगतम्. तद्यदा विहितोऽधर्मो दैक्षपशुहिंसादिर्यद्दुःखं करोतीत्यनूद्य तदल्पं इति साध्यते, तदापि विहितत्वेनाधर्मतैव बाध्यते तद्विशेषोऽपि दुःखनिमित्तत्वं यदर्थाक्षिप्तं तदपि तेनैव बाध्यते. न हि विहितं नाम किं अपि दुःखस्य निदानं भवति. पुरुषार्थैकसाधनत्वाद्विधेः. सोऽयम्{३,५४}आगमेन धर्मिस्वरूपस्वविशेषबाधः. न चात्र श्रुत्युपात्त एव स्वविशेष इति चोदनीयम्. अर्थाक्षिप्तस्याल्पतया विधानार्थं अनुवादादिति । । ७३ । ।

 उभयस्योभयविरोधं उदाहरति अयथार्थेति. यदा हि सर्वज्ञानानि मिथ्येति साध्यते तदा धर्मधर्मिग्राहिणोरपि ज्ञानयोर्मिथ्यात्वात्तद्विशेषणग्राहिणोश्च मिथ्यात्वाद्भवत्युभयस्यैवोभयबाध इति. अयं च धर्मोक्त्योभयबाध इति शब्दबाध एव निवेशनीय इति समधिगतं तावदुभयोः स्वरूपबाध इति । । ७४ । ।

 कौ पुनस्तद्विशेषावर्थाक्षिप्तौ बाध्येते. अत आह क्षणिकेति. बाध्येते इति विपरिणम्य सम्बन्धो दर्शयितव्य इति. तत्र चैकदेशदर्शनादित्युच्यते. तत्र च दर्शनग्रहणं अतिरिच्यते. एकदेशादित्येव वक्तव्यम्. तद्धि लिङ्गं न पुनर्दर्शनं अतो व्याख्येयं एकदेशदर्शनादित्यत आह दर्शनादिति. अयं अर्थः. नैकदेशस्सत्तामात्रेण लिङ्गम्. किन्तु स्वप्रतिपत्तौ ज्ञातः परप्रतिपादने च ज्ञापितः. तदिदं उभयं उपादातुं दर्शनग्रहणम्. शक्नोति चोभयं उपादातुम्, णिज्भावाभावयोरपि निर्देशसाधारण्यात्. स्वप्रतिपत्तौ तावदेकदेशे दृष्टे बुद्धिरनुमानं इत्यर्थः. परार्थप्रयोगे तु णिजन्तदर्शनपदं एकदेशं दर्शयित्वा या बुद्धिर्जायते सानुमानं इत्युक्तं भवति. तदिदं  
तत्रोच्चरितदर्शनपदं अर्थद्वये व्याख्येयम्. अनेन च यत्रैकदेशे वादिप्रतिवादिनोरकस्योभयोर्वा संशयोऽधीर्विपर्ययो वा भवति सोऽसिद्धाभिधानो हेत्वाभासो व्युदस्यते. न ह्यसौ तादृशः परस्मै दर्शयितुं शक्यते.{३,५५}स्वयं वा दृष्टो भवति. अधीरज्ञानं इत्यर्थः. तत्र द्वयविपर्यस्तोदाहरणं आह शैत्यादिति. वह्निशब्दयोर्द्वयोरपि शैत्यचाक्षुषत्वे वादिप्रतिवादिनोर्विपर्यादसिद्ध इति । । ७५ ७६ । ।

 अन्यतरासिद्धोदाहरणं आह कृतकत्वेति. यदा वैशेषिको याज्ञिकं प्रति शब्दोऽनित्यः कृतकत्वात्गुणत्वाद्वेति हेतुं प्रयुङ्क्ते, तदासौ स्वरूपेण तस्यासिद्धो भवति. यदा तु स्वयं एवंप्रकारं हेतुं परं प्रति वदति तदा तस्यासिद्धिः. यथा नित्यः शब्दः द्रव्यत्वादाकाशवदिति. न हि वैशेषिकाश्शब्दं द्रव्यं अभ्युपगच्छन्ति गुणत्वाभ्युपगमात्. एवंप्रकार इति. परासिद्धप्रकार इत्यर्थः । । ७७ । ।

 सन्दिग्धासिद्धं उदाहरति बाष्पादीति स्यादन्तेन. यदा हि धूमो बाष्पादिभावेन सन्दिह्यते द्वाभ्यां एकेन वा किंस्विदयं रजसामुद्गमो बाष्पो वा धूमो वेति तदा द्वयोरप्यन्यतरस वा सन्दिग्धासिद्धो भवति. एवं तावत्सन्देहविपर्ययाभ्यां असिद्धतोदाहृता. अज्ञानेन त्वप्रसिद्धार्थपदप्रयोगे दर्शयितव्या. त्रिधेति. वादिप्रतिवाद्युभयैस्त्रयः प्रकारा इति. एवं तावत्स्वरूपतो हेतुरसिद्धो भवतीत्युक्तं इत्याह एवं इति । । ७८ । ।

 आश्रयासिद्धताप्येतैरेव ज्ञानादिभिर्वादिप्रतिवाद्युभयापेक्षैस्त्रिधा भिद्यत इत्याह एत एवेति । । ७९ । ।

 ननु स्वरूपासिद्ध्या हेतुर्दुष्येताश्रयासिद्ध्या तु कस्तस्य दोषः अत आह ज्ञातेऽपीति. अयं अभिप्रायः न स्वरूपेण हेतुर्गमकः, अपि तु{३,५६}पक्षधर्मतया ज्ञातः. न चाप्रसिद्धाश्रयस्तद्धर्मतया ज्ञातुं शक्यते. शैत्यचाक्षुषत्वयोरपि पक्षधर्मत्वासिद्ध्यैवाहेतुत्वम्. सिद्धं हि स्वरूपेण जले शैत्यं रूपरूपिरूपैकार्थसमवायिषु च चाक्षुषत्वम्. शब्दा(दौ) हि पक्षधर्मतया तु तयोरसिद्धत्वं इति तद्धर्मरूपाभिप्रायेण स्वरूपासिद्धवचनम्. अत आश्रयासिद्धावपि पक्षधर्मत्वासिद्धेरहेतुत्वं युक्तं एवेति । । ७९ । ।

 तां इदानीं आश्रयासिद्धिं उदाहरति सर्वत्रेति असिद्धान्तेन. यदा हि बौद्धं प्रति सर्वत्र कार्योपलम्भादात्मनस्सर्वगतत्वं मीमांसकास्साधयन्ति, तदान्यतरासिद्धाश्रयो हेतुर्भवति. बौद्धस्यात्मनोऽसिद्धेरिति. यस्तु प्रमाणगतिं अजानानो लौकिकः कश्चिदात्मनि संशेते, तस्मिन्नेव हेतावुच्यमाने सन्दिग्धाश्रयो हेतुरित्याह
लौकिकादेरिति. आत्मनि संशय इत्यर्थः. आदिशब्देन सतीर्थिकानां अपि येषां आत्मनि संशयः त उपाद्रियन्ते. एवं संशयविपर्ययाभ्यां आश्रयासिद्धिरुक्ता. अज्ञानेनाप्याश्रयासिद्धिरप्रसिद्धपदप्रयोगे दर्शयितव्या. यस्य हि पक्षवचनश्शब्दो न प्रसिद्धस्तं प्रत्येवंजातीयके हेतावुच्यमानेऽज्ञानेनाश्रयासिद्धिर्  
इति । । ८० । ।

 ननु यद्यन्यतरासिद्ध्या हेतुर्दुष्यति, एवं तर्ह्यमूर्तत्वादात्मा निष्क्रिय इत्येवमादेरपि हेतुत्वं न स्यात्दिगम्बराणां आत्मनोऽमूर्तत्वासिद्धेः. मूर्तं हि ते शरीरपरिणामं आत्मानं मन्यन्ते. अकर्तृकत्वान्नित्यो वेद इति च बौद्धानां तदसिद्धेरहेतुः. शब्दोऽनित्यः कृतकत्वादिति मीमांसकानां असिद्धेः. तदेव हेतुर्नाम न कश्चित्व्यवतिष्ठते. अत आह वाङ्मात्रेति. अयं अर्थः नासिद्धो ममेति वाङ्मात्राद्धेतुरसिद्धो भवति. तथा सति न कश्चिदनुमानव्यवहारः प्रकल्पेत. द्वाभ्यां तु वादिप्रतिवादिभ्यां असत्त्वेनावधारितो{३,५७}सिद्धोभवति, तस्यैव तथाविधस्यासिद्धतावचनं वादिनो दूषणं  
भवति नासिद्ध इति वाक्प्रवृत्तिमात्रादिति । । ८१ । ।  
 ननु किं इदं द्वयोरसिद्धोऽसिद्ध इति, न हि विवदमानयोरेकत्रार्थे सम्प्रतिपत्तिर्भवति, न हि जन्मसहस्रेणापि बौद्धो वेदानां अकर्तृकत्वं मन्यते, मीमांसको वापि कण्ठगतप्राणोऽपि कृतकतां शब्दस्य. तदेवमादावुभयसम्प्रतिपतेरभावान्न हेतुभावोऽवतिष्ठते. अत आह
इतरदिति, अयं अभिप्रायः न द्वयोरसंप्रतिपत्तिरित्येतावतैव साधनदूषणयोरनवक्ल्प्तिः. यदि वादिना प्रयुक्ते साधने प्रतिवादिना चासिद्धत्व उद्भाविते वादिना तत्साधनं साध्यते, ततो भवति साधनम्. यदि तु परमार्थोपपत्त्यभिधानेन प्रतिवादिना निराक्रियते ततस्तस्य दूषणं सिध्यति. तत्प्रमाणतस्सिद्धिरेवात्रोपयुज्यते नोभयाभ्युपगमः. द्वाभ्यां योऽसत्त्वतो ज्ञात  
इत्यपि प्रमाणसिद्ध्यभिप्रायेणोक्तम्, नाभ्युपगममात्रापेक्षया. यद्धि प्रमाणेन साध्यते बाध्यते वा तत्र प्रायेणोभयसम्प्रतिपत्तिर्दृष्टेति. असत्त्वतो ज्ञातापेक्षयेतरच्छब्दः. यद्वादिना सत्त्वेन ज्ञातं भवति प्रतिवादिना च वैपरीत्येन, तद्वादिना साध्यमानं साधनं भवति. एतच्च जल्पन्याये स्थित्वोक्तम्. वादे तु द्वयोरपि सम्प्रतिपत्तिर्भवत्येवेति. न चैवं अन्यतरासिद्धिरदूषणम्, यावत्तु यादी न साधनं साधयति, तावदन्यतरासिद्ध्या निगृह्यते, साधिते तु तस्मिन्दूषणं परिहृतं भवतीति । । ८२ । ।

 दर्शितं तावदसन्निकृष्टैकदेशशब्दयोर्व्यावर्त्यं, ज्ञातसम्बन्धपदस्येदानीं व्यावर्त्य दर्शयति सन्देहेति वचनान्तेन. सन्देहविपरीतहेत्वोर्हि न संबन्धो ज्ञातो भवति, न हि साधारणस्संशयहेतुः प्रमेयत्वं नित्यत्वेन ज्ञातसम्बन्धं इति शक्यते वक्तुम्, धटादिष्वनित्यतयापि ज्ञातसम्बन्धत्वात्नापि कृतकत्वं नित्यतया, तेष्वेवानित्यतया सम्बन्धसंवित्तेः. अतस्तज्जातीयं उभयं न ज्ञातसंबन्धं इति ज्ञातसंबन्धपदेन व्युदस्यति. अत्र चासन्निकृष्टपदात्प्रभुति प्रातिलोम्येन वार्तिककृता लक्षणग्रन्थे विशेषणोपादानफलं उक्तं उ,{३,५८} तत्कस्य हेतोः. प्रतीतिक्रमानुसारेण. प्रभाता  
हि प्रथमं पक्षं प्रत्येति, ततो हेतुं अपेक्षते, ततो दृष्टान्तवचनम्, अतोऽसत्पक्षनिराकरणार्थं प्रयुक्तं असन्निकृष्टपदं एव तावदुपवर्णितम्. ततो हेतुपदं एकदेशदर्शनादिति, ततो ज्ञातसम्बन्धस्येति दृष्टान्तवचनम्. दृष्टान्ते हि हेतोस्सम्बन्धो ज्ञायते. अत एव दृष्टान्तदोषा अपि साध्यहेतुविकलत्वादयोऽनेन निराक्रियन्ते. तद्वैकल्येऽपि स्वयं सम्बन्धो ज्ञातुं परस्मै प्रतिपादयितुं शक्यत इति. कियन्तः पुनस्संशयहेतवः, अत आह
त्रय इति । । ८३ । ।

 तानेव त्रीन्प्रकारान्दर्शयति सन्निति. साध्यतदभावयोस्सन्साधारणोऽभिधीयते. यथा प्रमेयत्वं नित्यानित्यत्वयोः. द्वाभ्यां साध्यतदभावाभ्यां व्यावृत्तोऽसाधारणः क्षितेरेव गन्धवत्त्वम्. व्यावृत्तं हि तत्सकलसजातीयविजातीयद्रव्यान्तरगुणकर्मभ्यः. द्वौ विरुद्धार्थसम्बन्धाविति. यौ विरुद्धाव्यभिचारीति परैरभिहितौ, तौ चानन्तरं एवोदाहार्याविति नेह व्याख्यायेते इति । । ८४ । ।

 तत्र साधारणं तावदुदाहरणैः प्रपञ्चयति प्रमेयेति. एते च धर्मास्साध्यतदभावयोस्साधारणा इत्यर्थः । । ८५ । ।

 केषु पुनस्साध्येषु तेषां साधारण्यं अत आह नित्येति नित्येष्वन्तेन. कथं पुनर्वैषम्ये यथासङ्ख्यं अत आह द्विरनित्यतेति. अनित्यता स्वस्थाने द्विः पठितव्या. अतो यथासङ्ख्योपपत्तिः. तदयं अर्थः
यदा नित्यश्शब्दः प्रमेयत्वादिति प्रयुज्यते तदा प्रमेयत्वं साध्यतदभावयोर्दृष्टं इति साधारणत्वान्नैकान्ताय प्रभवति. अतो नैकान्तिकं इत्युच्यते. अत एव च संशयहेतुः. संशयो हि सामान्यप्रत्यक्षाद्विशेषाप्रत्यक्षाद्विशेषस्मृतेश्च भवति. यथा स्थाणुपुरुषयोरारोहपरिणाहसामान्यदर्शनाद्{३,५९}भेदकधर्मानवधारणाश्च  
विशेषस्मृत्यपेक्षः किंस्विदयं स्थाणुराहोस्वित्पुरुष इत्यनवधारणज्ञानात्मकस्संशयो जायते. एवं प्रमेयत्वं अपि नित्यानित्ययोस्सामान्यं विदितवतस्तद्विशेषणस्मरणापेक्षस्तयोरेवानिर्धारणात्मकः प्रत्ययस्संशयापरनामा जायत इति प्रमेयत्वं संशयहेतुः. अयं च कृत्स्नोभयव्यापीसंशयहेतुः. तथायत्नोत्थश्शब्दः अनित्यत्वादित्ययं अपि साधारण एव. अयत्नोत्थेषु केषुचिद्विद्युदादिषु गतत्वाद्यत्नोत्थेषु च सर्वेषु घटादिषु वृत्तेः. तदयं सकलविपक्षव्यापी सपक्षैकदेशगत  
इति वेदितव्यम्. तथा यत्नोत्थश्शब्दः अनित्यत्वादिति, यत्नोत्थेषु सर्वेष्वेवानित्यता दृष्टा. तदभावेऽपि क्वचिन्मेघादौ दृष्टा, न व्योमादौ इति, सकलसपक्षव्यापी विपक्षैकदेशवर्ती चायं साधारण इत्यवसातव्यम्. उभयैकदेशगतस्तु यथा नित्यश्शब्दः अमूर्तत्वादिति. अमूर्तता हि न सर्वनित्यव्यापिनी व्योमादिषु भावादणुषु चाभावादनित्यं अपि न सर्वं व्याप्नोति घटकुड्यादिष्वभावात्कर्मादिषु भावात्. सर्वत्र चात्र द्वयवृत्तित्वं एव हेतोस्संशये कारणं अवृत्त्यंशस्तु सन्नपि न कारणं इत्यतन्त्रम्. अत एव साधारणस्य चतुर्धा विभागं वदन्ति ये तेषां असावनुपयोग्येव साधनदूषणयोरित्युपेक्षणीयम्,  
न हि साधनवचनकाले तथाविधं हेतुं परित्यजतो वादिनस्सपक्षविपक्षयोरवृत्त्यंशः क्वचिदुपयुज्यते. अण्वापि हि मात्रया विपक्षे वर्तमानो हेतुरत्याज्य एव. दूषणवादिनोऽपि विपक्षवृत्तिमात्रं वचनीयं इति किं तदवान्तरविशेषाश्रयणेन. वार्त्तिककारेणापि सर्वसाधारणेषु द्वयवृत्तित्वं एव संशयकारणं इति दर्शयितुं उदाहरणप्रपञ्चो दर्शितः, न पुनश्चातुर्विध्यं अभिप्रेत्य. यथाह 

 न त्वेकस्योपयोगोऽस्ति दूषणोद्भावनं प्रति ।

 त्यज्यते साधने चैवं साधारण्याद्विशेषतः
| | इति | | ८५ | |

 प्रपञ्चितस्साधारणः, असाधारणं इदानीं संशयहेतुं उदाहरति
नित्या भूरिति. गन्धो हि पृथिव्याः स्वासाधारणो गुणः, न तां विहाय नित्यं अनित्यं वा भावान्तरं आश्रयतीत्यसाधारण इति गीयते.{३,६०} आह अस्त्वसाधारणं गन्धवत्त्वं, कथं तु संशयहेतुः, युक्तं हि पक्षद्वयावलम्बी साधारणो द्वयोरनवस्थाधियं आदधानो यत्संशयहेतुरिति, असाधारणस्तु द्वाभ्यां व्यावृत्तो नैकत्रापि धियं उपजनयितुं अलं इति कथं अस्य संशयहेतुभावः, अत आह निश्चयेति. हेतोर्हि निश्चयजननेऽन्ययव्यतिरेकावङ्गं अन्यतरापीयेऽपि न निश्चयाय हेतुः पर्याप्तो भवति. तद्यथा साधारणो  
ऽन्वयसनाथोऽपि विनाकृतो व्यतिरेकेण न निश्चयाय प्रभवति, एवं एवासाधरणोऽपि निश्चयस्यैकेनान्वयनाम्नाङ्गेन विकलस्तं अकुर्वन्संशयहेतुतां प्रतिपद्यत इति । । ८६ । ।

 ननूक्तं साधारणो द्वयगामी द्वये बुद्धिं जनयन्संशयए हेतुरिति. असाधारणस्तु न किञ्चिद्ज्ञापयतीति नासावेकाङ्गविकलतामात्रेण संशयहेतुरिति युक्तं अत आह साधारण इति द्वयेन. अयं अभिप्रायः साधारणोऽपि नोभयत्र बुद्धिजननात्संशयहेतुः, किन्तु विरुद्धोभयप्रतिपादनमुखेन, विरुद्धे ह्युभयस्मिन्प्रतिपादिते तयोरेकत्र समवायासम्भवाद्व्याघातादेव संशयो भवति. तच्चासाधारणेऽप्यविशिष्टम्, असाधारणोऽपि ह्युभयस्माद्व्यावृत्तेस्तदभावं गमयन्द्वयाभावासम्भवादेव संशयं जनयति. न हि सम्भवति नित्यं अनित्यं च वस्तु न भवतीति, धर्मद्वन्द्वैरेव हि नित्यानित्यत्वादिभिस्सर्वं जगदवस्थितम्. अत उभयाभावो  
विरुध्यते. न चोभयभावः, विरोधादेव. नचान्यतरपरिग्रहोऽविशेषात्. तं इमं सङ्कटं आसाद्य प्रामाणिकस्संशेते. अयं चात्रावयवार्थः यथा प्रमेयत्वादिस्साधारणो दृष्टस्सन्बुद्धिद्वयनिमित्तकः. बुद्धिद्वयं संशये निमित्तं अस्थास्तीति बहुव्रीहिः, निमित्तशब्देन च बुद्धिद्वयस्य निमित्तमात्रतां कथयति. साध्यतदभावविषयं हि बुद्धिद्वयं निमित्तीकृत्य विरुद्धैकानवाप्तेरेव साधारणेन संशयो जन्यते. न हि परस्परविरुद्धाभ्यां नित्यानित्यत्वाभ्यां एकश्शब्दो व्याध्यते, धर्मिभेदनिबन्धनौ{३,६१}हि विरुद्धधर्माध्यासो दृष्टः. यथा नित्यं व्योम अनित्यं कार्यद्रव्यम्  
इति. अतोऽस्मात्प्रतीति???आतादेव साधारणेन संशयो जन्यते. स चायं असाधारणस्यापि समानः. सोऽपि हि यत्र नित्येऽनित्ये वा नास्ति तदभावं प्रतिपाद्य तन्मुखेन द्वयसत्त्वविरोधं आपादयन्संशयकारणं भवतीति. इदं चासाधारणस्य संशयहेतुत्वं नानुमन्यन्ते. अव्यवस्थया ह्युभयस्मिन्मनसि विपरिवर्तमाने संशयो भवति. न चासाधारणेन किञ्चिद्बुद्धावाधीयते, तस्य केनचिदन्वयाभावात्. अपि च परिमितेष्वेव भावेषु संशयो दृष्टः. निवृत्तिमुखेन तु संशयजनने सर्वतो निवृत्तेनासाधारणेन सर्वतोमुखस्संशयो जन्येत. न च सर्वविषयः संशयो दृष्टचरः. तस्य बुद्धाव्  
अनारोहात्. न च क्वचिन्निवृत्तिमात्रेण सर्वत्राभावश्शक्यतेऽवगन्तुम्, यन्मुखेन संशयो भवेत्. न ह्यनुवृत्तावदृष्टायां व्यावृत्तिस्सिध्यति. अग्नावनुवर्तमानो हि धूमो दृष्टव्यतिरेकोऽग्निनियतस्वभावत्वेनावगतोऽर्थाददृश्यमानेभ्योऽनग्निभ्यो व्यतिरिच्यत इत्यवगम्यते. यस्तु न केनचिदन्वितस्तस्य कथं अनुपलब्धियोग्यात्सर्वतो व्यतिरेकः प्रतीयेत. ततो नानेन प्रकारेणासाधारणस्य संशयहेतुत्वम्. यदि त्वसाधारणधर्माणो भावा नित्यानित्यभावभाजो दृष्टा इति क्षितिं अपि तद्धर्मिकां उपलभ्य नित्या वा स्यादनित्या वेति संशयो भवतीत्युच्यते. एवं तर्ह्यसाधारणधर्मत्वादेव बहुसाधारणात्संशयो नासाधारणात्, अन्यो ह्यसाधरणधर्मः अन्यथा च बहुसाधारणी तद्वत्ता. तद्यद्यसौ  
संशयकारणं जाता किं जातं असाधारणस्य. हन्तैवं साधारण एव संशयहेतुरभ्युपगतो भवतीति सिद्धम्. नासाधारणस्य संशयहेतुत्वम्. अन्यन्मतं
अनध्यवसायहेतुरेवायं इति. अस्ति किलानध्यवसायो नाम ज्ञानस्य प्रकारः. सोऽनेन जन्यते. भवति हि तादृग्धर्मदृशः किम्भूतस्यास्य धर्मोऽयं इत्यनध्यवसितावभासप्रत्ययः. न चैव प्रमाणम्, अनिश्चयात्मकत्वात्. न च संशयः पक्षद्वयासंस्पर्शात्. सोऽयं एवंविधानध्यवसायोऽसाधारणेन जन्यत इति. न त्वेतद्घटते. न ह्यनध्यवसायो नाम कश्चिद्ज्ञानस्य प्रकारः, यं अयं जनयेत्. अध्यवसायाभावोऽनध्यवसायः. स च प्रागभावरूपत्वान्न जन्यः.  
अथान्यमात्रवचनो नञ् अग्राह्यणादिवदिष्यते ततोऽध्यवसायादन्यस्संशय{३,६२}एव तच्छब्दवाच्यो भवेत्. न च तद्धेतुरसाधारण इति फणितं एव. अथाधर्मादिवद्विपरीतवचनो नञ्, एवं सति विपर्ययवाच्योऽनध्यवसायशब्दो भवेत्, न च विपरीतावग्रहोऽसाधारणेन जन्यत इति. यदि तु न मेऽस्मिन्वस्तुन्यध्यवसायोऽस्तीत्यध्यवसायाभावावधारणं एवानध्यवसायः, स तर्हि प्रमाणाभावेनैवाध्यवसायाभावोऽवगम्यते. तत्र हेतोर्न व्यापारः. अतो जिज्ञासामात्रहेतुरसाधारण इति समर्थनीयम्. भवति हि तद्दर्शिनः कीदृग्धर्मोऽयं इतो धर्माद्भावो भवेदिति जिज्ञासा. यद्यपि चासौशुद्धधर्मिदर्शनादपि कदाचिद्भवत्येव तथापि धर्मद्वारेणापि तावद्भवत्येवेति न तद्धेतुत्वं अनुपपन्नम्. आह च 

 तेनाज्ञानं असिद्धेभ्यो जिज्ञासानन्यगामिनः ।

 सामान्यात्संशयो युक्तस्तथा स प्रतिसाधनात् । । इति.

यत्त्विहासाधारणस्य संशयहेतुत्वं उक्तं तत्परमतम्. ज्ञातसम्बन्धपदस्य हि व्यावर्तनीयं अत्र दर्शयितुं अभिप्रेतम्, तत्संशयहेतुत्वेऽप्यसाधारणस्य घटत एव. भवतु तावदयं यस्य कस्यचिद्धेतुः. सर्वथा ज्ञातसम्बन्धपदेन व्युदस्यत इति तात्पर्यम्. शाक्यास्तु संशयहेतुं असाधारणं मन्यन्ते, उदाहरन्ति च शब्दानित्यत्वे साध्ये श्रावणत्वम्. यथोक्तं 

 अनैकान्तिकं एवैनं शाक्याः प्रायेण मन्वते ।

उभयस्मान्निवृत्तत्वादुभयत्रानुवृत्तिवत् । ।

इति. इदं च वार्त्तिककृतैव प्रदेशान्तरे स्वयं उपन्यस्य यथोक्तदूषणैर्दूषितं एवेति । । ८८ । ।

 किं पुनरुदाहृतानां स्वाभाविकं एव संशयहेतुत्वं नेत्याह
सन्दिग्धेति । । ८९ । ।

 कारणं आह निर्णयस्येति लब्ध्वान्तेन. क्व द्र्ष्टं अत आह
निष्क्रियेति. अमूर्तता हि नित्यत्वे साध्ये नित्यानित्यव्योमकर्मसाधारणी संशयहेतुरासीत्, सैव तु निष्क्रियत्वे साध्ये लब्ध्वान्वयव्यतिरेकौ हेतुतां{३,६३}प्रतिपद्यते. व्याप्तं ह्यमूर्तत्वं निष्क्रियत्वेन. न ह्यमूर्तं गगनं आत्मा वा परिस्पन्दते. न चैवं तद्वतां रथादीनां अमूर्तत्वं दृष्टं इति । । ९० । ।

 असाधारणस्य निर्णये हेतुत्वं दर्शयति क्षित्येकदेशेति. गन्धविशेषदर्शिनो हि विदितव्याप्तेः क्षित्येकदेशसिद्धत्वे भवत्यानुमानिको निर्णय इति । । ९० । ।

 द्वौ विरुद्धार्थसम्बन्धावेकत्रैकदेशिनि संशये हेतुरित्युक्तम्. तत्रोदाहरणं आह यत्रेति. यत्र हि न साक्षात्कारिज्ञानविषयो वायुः अरूपत्वादित्येकस्साधयति. अपरोऽपि स्पर्शात्तद्विपर्ययम्. तत्रासौ विरुद्धाव्यभिचारिता भवतीति शाक्यैरभिहितम्. तत्र तुल्यबलोभयहेतुसन्निपातात्संशयः. द्वयोरपि साधनयोः प्रसिद्धावयवत्वाविशेषात्. अरूपं ह्यरूपिसमवेतं अप्रत्यक्षं इति काणादा मन्यन्ते. तथा च वायुः. अतो न प्रत्यक्षः. कर्मस्वरूपं अपि रूपैकार्थसमवायाच्चाक्षुषं आचक्षते. एवं स्पर्शोऽपि वायोः प्रसिद्ध एव. प्रसिद्धव्याप्तिकश्चापरोक्षत्वेन. अतस्तुल्यबलत्वम्. ततश्च संशयः,  
विरुद्धयोरेकत्रोपानपातासम्भवात्, समुच्चयानुपपत्तेः, सिद्धे च वस्तुनि विकल्पासम्भवात्बाध्यबाधकं आवस्यापि तुल्यकक्ष्यत्वात्. अतोऽनवस्थयोभयस्मिन्परिप्लवमाने भवति संशयः. तादात्म्यात्. तस्य बलाबलविशेषे त्वनुमानविरोधो वर्णित एव. यथा सर्वज्ञोऽस्तीति बुद्धवचनं सम्यक्तदुक्तत्वाद्क्षणभङ्गादिवाक्यवदित्येकेनोक्तेऽपरः प्रब्रवीति बुद्धोऽसर्वज्ञ इति मद्वचनं सम्यक्मदुक्तत्वात्यथा ज्योतिरुष्ण?आपो द्रवा इति. अत्र मदुक्तत्वं उभयोरपि सिद्धम्. बुद्धोक्तता तु न नः प्रसिद्धा, अतोऽप्रसिद्धाङ्गकत्वात्पूर्वं साधनं बलवता प्रसिद्धाङ्गकेन बाध्यते. यत्तु विरुद्धाव्यभिचारीति द्वयोरेकवचनान्तं अभिधानं त???????न्यामहे. विरुद्धाव्यभिचारी  
संशये हेतुरिति शाक्या वदन्ति. न??कस्य संशयहेतुत्वं अन्यतरपरिच्छेदात्. न च समुदायाभिप्रायं एकवचनम्. तस्य विरुद्धत्वाव्यभिचारिपदानास्पदत्वात्. स ह्यंशाभ्यां व्यभिचार्येव. द्वौ तु विरुद्धाव्यभिचारिणाविति वक्तव्यम्. न त्वेकवचनेन. यदि प्रतिहेतु{३,६४}विरुद्धं अर्थं एकैको न व्यभिचरतीति विरुद्धाव्यभिचारीत्युच्यते. तदस्तु. न त्वेकः संशये हेतुरित्युक्तम्. अत एव वार्तिककारेण द्वौ विरुद्धार्थसम्बन्धौ संशयहेतू इति द्विवचनान्तेनैव नाम्नां संशयहेतुभावो दर्शितः. इहापि विरुद्धाव्यभिचारितेत्येतावदेवोक्तम्. न तु विरुद्धाव्यभिचारी संशयहेतुरिति. तदत्र योग्यतयानयोर्विरुद्धाव्यभिचारितेति व्याख्येयम्. द्वौ विरुद्धाव्यभिचारिणाविति यावदिति । । ९१ । ।  
 इमां च विरुद्धाव्यभिचारितां संशयहेतुं साधारणासाधारणाभ्यां जात्यन्तरं एके वर्णयन्ति. अपरे पुनस्समुदायस्यांशाभ्यां साधारणपक्षनिक्षेपम्. अन्ये तु समस्तं इदं मिलितं उभयं नैकत्राप्यनुगतं इत्यनन्वयं असाधारणं एवास्थिषत इत्याह केचिदिति. अत्र च प्रदेशान्तरे वार्तिककृता साधारण्य एवास्था दर्शिता. यदाह 

 साधारण्यान्न नैतस्य भेदः कश्चन विद्यते ।

 अंशाभ्यां समुदायो हि साधारणपदे स्थितः । ।

इति. न च वाच्यं द्वयस्यानन्वयादसाधारण एवायं इति. यदि ह्येकेन द्वयं प्रयुज्येत ततो भवेदप्येवं, प्रत्येकं अन्वितौ दृष्टौ द्वाभ्यां प्रयुक्तौ नानन्विताविति शक्यते वक्तुम्. अपि चासाधारणत्वे संशयहेतुभावो नोपपद्येतं. तस्य निराकृतपूर्वत्वात्. अतस्साधारण एवायं इति. वयं तु जात्यन्तरं एव साधीयो मन्यामहे. यथा हि न द्वयं एकेन प्रयुक्तं इति नासाधारणत्वम्. एवं साधारणत्वं अपि न स्यादेव. किं खल्वत्र साधारणम्. एकैकस्यैकैकेन व्याप्तस्यैकैकेन प्रयोगात्, अंशतस्साधारणस्य च समुदायस्याप्रयोगात्. अत एव चात्र साधारणाद्भेदेन प्रतिहेतु विरुद्धयोस्संशयहेतुत्वं उक्तम्. इतरथा तेनैव गतत्वान्न पृथगुपादीयेत. संशयजननप्रकारोऽपि चात्र भिद्यत  
एव. साधारणो ह्युभयदृष्टस्तु प्रतीतिमादधानस्संशयहेतुरिमौ त्वेकैकश्येनोभयं उपस्थापयन्तौ संशयहेतू इति वार्तिककारेणापि साधारणपदे स्थित इत्युक्तम्, न साधारण एवेति । । ९२ । ।

{३,६५} कथं पुनरेवंजातीयके विषये निर्णयः, अत आह प्रतिज्ञेति निर्णयान्तेन. पक्षबाधोक्तैः प्रत्यक्षादिभिः प्रमाणैर्यस्य साधनवाक्यावयवप्रतिज्ञा बाध्यते तत्पराजयेनेतरस्य निर्णयः कार्यः. यथेहैव तावतुदाहरणे त्वगिन्द्रियव्यापारेण वायावपरोक्षं अनुभूयमाने तेनैवानुभवेन परोक्षतापक्षो बाध्यते. न हि नस्त्वगिन्द्रियभुवस्तोयप्रत्यक्षाद्वायुप्रत्यक्षं विशिष्यते. न हीहानधिष्ठानं स्पर्शमात्रं अनुभूयते. अपि तु तदधिकरणं द्रव्यं अपि. न हि प्रबलेन मरुताभिहन्यमानस्य जलं वा श्लिष्यतस्संविद्विशिष्यते.  
अतोऽक्षसम्बन्धफलानुसारात्प्रत्यक्षो वायुरिति निश्चीयते. क्वचिच्चागमेन विषयापहारो भवति. यथा शुचि नरशिरःकपालं, प्राण्यङ्गत्वात्, शङ्खशुक्तिशकलवदिति पाशुपतेनोक्तेऽन्योऽशुचीति साधयति, प्राण्युद्भूतत्वादुच्चारादिवदिति. तत्र पूर्वप्रतिज्ञाया आगमेन विषयापहारादुत्तरेणार्थनिर्णयो भवति. शुचीतरविवेके ह्यागम एव शरणम्. तस्मिन्परिपन्थिनि न शुचित्वानुमानं आत्मानं लभते. स्मरन्ति हि 

 नारं स्पृष्ट्वास्थि सस्नेहं सवासा जलं आविशेत् ।

इति. रुद्रो हि महाव्रतं चचार स एतच्छवशीर्षं उपदधारेति त्वर्थवादमात्रं न शवशिरोधारणविधिः. अत्र च प्रत्यक्षादीन्येव यथास्वं अर्थं साधयन्तीति साधनपदेनोच्यन्त इति. कथं पुनः प्रत्यक्षादीन्येव प्रतिज्ञाबाधनायोत्सहन्ते. तेष्वपि सामान्यतो दर्शनेन बाधस्य शङ्क्यमानत्वादत आह बाधवर्जनादिति. न तावत्तेषु बाधो दृश्यते, कदाचिद्बाधसम्भावना तु न तेषां प्रामाण्यं उत्सारयतीति । । ९३ । ।

 अत्र भिक्षुणा पक्षधर्मस्तदंशेन व्याप्तो हेतुरित्येकवचनेन विवक्षितैकसङ्ख्य एक एव हेतुरिति दर्शितम्. अत एव विरुद्धाव्यभिचारिणोर्न हेतुत्वं अनेकत्वात्तयोरिति. न चैतत्घटते. न हि प्रतिहेतु{३,६६}विरुद्धयोरनेकत्वं संशयहेतुत्वे हेतुः, अपि तर्हि परस्परविरुद्धार्थोपप्लावकत्वं एव. विरुद्धौ हि द्वाभ्यां द्वावर्थावेकत्रोपप्लाविताविति तत्र संशेरते, न तु हेत्वनेकत्वात्. संशयहेत्वोरपि प्रत्येकं अवगतयोरुभयसमावेशादेव क्वचिन्निर्णयो दृष्टः. यथा ऊर्ध्वताकाकवत्त्वयोः. केवला ह्यूर्ध्वता स्थाणुपुरुषसाधारणी नान्यतरनिर्णयाय प्रभवति. काकनिलयनसहकृता तु सैव स्थाणुरयं इति निश्चाययति. तदत्रैकस्यैव संशयहेतुत्वं  
द्वाभ्यां एव तु निर्णय इत्यप्रयोजकं संशयहेतुत्वे द्वित्वं, विरुद्धानेकसाध्यत्वं एव संशयहेतुः. यथा खल्वेक एव साधारणस्सपक्षविपक्षयोर्वर्तमानस्संशयहेतुर्भवति. एवं विरुद्धार्थस्यापि हेतुद्वयस्यांशाभ्यां उभयवृत्तिरेव संशये कारणं इति न तद्द्वित्वेन हेतुत्वनिराकरणं युक्तं इत्याह क्वचिदिति. ननु युक्तं तावदूर्ध्वतया स्थाणुपुरुषसन्देहो भवतीति, काकवत्तामात्रेण न संशयो दृष्टपूर्वः. सत्यम्. यस्तु काकवत्तामात्रेण स्थाणुं सिषाधयिषति तस्यासौ केवला संशयहेतुः, ऊर्ध्वतासनाथा तु निर्णायिकेत्येतावदेव विवक्षितम्  
इत्यदोष इति. अपि च अविरोधिनोः प्रत्येकं संहतयोरपि क्वचिदर्थे साध्ये हेतुभावो दृश्यते. यथैकस्मिन्नेव शाब्दस्य ज्ञानस्यानुमानत्वे न्वयव्यतिरेकजत्वप्रत्यक्षान्यप्रमाणत्वयोः, शक्यते हि ताभ्यां ऐकैकश्येन समस्ताभ्यां चानुमानत्वं साधयितुम्. द्वित्वे च हेत्वाभासत्वकारणे नैकस्मिन्साध्येऽनेकहेतवः प्रयुज्येरन्. प्रयोक्तारस्त्वेकं एव साध्यं किञ्चान्यदितश्चेति नानासाधनैस्साधयन्तो दृश्यन्ते. तस्माद्विरोधनिबन्धन एव संशयः, न तु नानात्वनिबन्धन इत्यभिप्रायेणाह प्रत्येकं इति. पूर्वं तु प्रत्येकं संशयहेत्वोरेव मिलितयोर्निर्णयहेतुत्वं उक्तम्. अत्र तु प्रत्येकं गमकावपि संहतौ च गमकाविति प्रतिपादितम्  
इति । । ९५ । ।

 तस्माद्विरुद्धार्थावेव भिन्नौ संशयहेतुत्वेन दर्शनीयौ. यथास्माभिरुक्तं न तु भिन्नतामात्रेणेत्याह तस्मादिति. व्याख्यातस्त्रिप्रकारो{३,६७}पि संशयहेतुः विपरीतप्रकारान्प्रतिजानाति षढा विरुद्धतां आहुरिति. धर्मधर्मिस्वरूपस्वविशेषोभयस्वरूपस्वविशेषैः षट्प्रकारां विरुद्धतां एके ब्रुवत इत्यर्थः. अन्ये तूभयविरोधयोः प्रत्येकपक्षानतिरेकात्चातुर्विध्यं प्रतिपन्ना इत्याह चतुर्धा वेति. वयं तु इष्टविघातमात्रेणैकं एव प्रकारं सङ्गिरामह इत्याह एकधापि वेति. पूर्वोक्तपक्षद्वयनिवृत्तावपि वाशब्दः. अपि वा शेषभाजां स्यादिति पक्षबाध  
एव विरुद्धत्वे कारणं किं अवान्तरभेदोपन्यासेनेति. त्रिष्वपि च प्रकारेषु श्रुत्यर्थोपात्तस्य प्रतिज्ञातार्थस्य बाधायां विरुद्धतां आहुरित्याह
श्रुत्यर्थोक्तस्येति. धर्मधर्म्युभयस्वरूपं श्रुत्युक्तं, तद्विशेषास्तु प्रायेणार्थोक्ताः. ते च स्वरूपस्वविशेषाः प्रतिज्ञार्थशब्देनोपादीयन्ते. सर्वे हि ते वक्तुरभिप्रेताः. न तु धर्मादिविशेषास्साक्षात्प्रतिज्ञायां अन्तर्गताः. तदस्मिन्प्रतिज्ञार्थे हेतुना बाध्यमाने हेतोर्विरुद्धता भवतीति. तत्पुनरिदं विप्रतिषिद्धं इव मन्यामहे. कथं हि प्रतिज्ञार्थे हेतुना बाध्यमाने हेतुर्विरुद्धो भवति. स हि प्रतिज्ञार्थं विरुणद्धीति विरोद्धेति वक्तुं उचितः, बाधक  
इति वा. न चायं एव प्रतिज्ञार्थेन बाध्यते यद्विरुद्धो भवेत्प्रसिद्धत्वादस्य. प्रसिद्धं हि घटस्य कृतकत्वं, न तदप्रसिद्धया नित्यतया बाधितुं शक्यम्. अतो बाधक इत्येवायं वक्तव्यः. वार्तिककृता तु परप्रसिद्धिमात्रेण विरुद्ध इत्युक्तं इति वेदितव्यं इति. तत्र धर्मस्वरूपबाधेन तावद्विरुद्धतां उदाहरति नित्यत्वे इति । । ९७ । ।

 धर्मविशेषबाधस्त्वेवं प्रयुक्ते भवतीत्याह बाध इति. तं एव प्रयोगं दर्शयति अर्थवदिति पादत्रयेण. स्वरूपाभिधानवादिनो ह्याहुः गौरयं इति शब्दाकारविशिष्टोऽर्थोऽवगम्यते. न च विशेषणं अनभिधाय विशिष्टोऽभिधातुं शक्यत इति स्वरूपं एव तावदादौ शब्दो{३,६८}भिधत्ते ततो विशिष्टम्. अपि चार्थशब्दो व्यभिचरति, अज्ञातसम्बन्धस्य तदनवगतेः. स्वरूपं तु न कदाचिद्व्यभिचरति सम्बन्धावधारणात्प्रागपि तदवगमात्, अव्यभिचारी च शब्दार्थ इति युक्तम्. अतः स्वरूपं तावदवश्याभिधेयं शब्दानां, तदभिधानोत्तरकालं तु विशिष्टाभिधानं अपि भवतु नामेति. एवं प्रसाध्यान्ते  
प्रयोगं आहुः शब्दस्वरूपं सम्बन्धावधारणात्प्रागर्थवद्विभक्तिसम्बन्धात्, अगृहीतसम्बन्धोऽपि हि स्वादिविभक्तियुक्तान्शब्दानवगच्छति. यदा च विभक्तियोगः तदार्थवत्त्वं दृष्टं यथा सम्बन्धग्रहणात्पश्चादिति. कथं पुनरेवं प्रयुज्यमाने धर्मविशेषबाधो भवत्यत आह स्वरूपेणेति चाश्रित इति. यदा हि स्वरूपेणार्थेनार्थवत्त्वं प्रथमं आश्रित्यार्थवत्तामात्रविशिष्टं साध्यते, तदार्थादिदं अवगम्यते स्वरूपार्थवत्त्वं अस्य सिषाधयिषितं इति. एवं च भवत्यर्थाक्षिप्तस्य धर्मविशेषस्य बाध इति. कथं पुनस्स्वरूपेणेति चाश्रिते धर्मविशेषो बाध्यते. अत आह अस्वरूपेति.  
विभक्तिमत्त्वं हि स्वरूपातिरेकेणार्थान्तरेणार्थवत्त्वं अविनाभावबलेन शब्दस्यावगमयति, सम्बन्धग्रहणात्पश्चादर्थान्तरस्य दर्शनात्. अतो व्याप्तिबलेन तदेव विभक्तिमत्तया साध्यते. अतोऽर्थवत्ताया विशेषं स्वस्वरूपार्थवत्त्वं हेतुरयं विरुणद्धीति भवति धर्मविशेषबाध इति । । ९९
| |

 धर्मिस्वरूपबाधोदाहरणं आह इहप्रत्ययेति. यदा हि समवायं धर्मिणं कृत्वा तस्य द्रव्यादिव्यतिरेकस्साध्यते, इहप्रत्ययहेतुत्वं च हेतुरुच्यते इहायं घट इति संयोगो दृष्टान्तः, तदा धर्मिस्वरूपबाध इत्यभिप्रायः । । १०० । ।

{३,६९} कथं पुनरत्रोदाहरणे धर्मिस्वरूपबाधः, अत आह अत्रापीति. अत्राप्युदाहरणे धर्मिस्वरूपस्य समवायात्मनो वैपरीत्यापादनाद्धेतोर्विरुद्धता भावति. इहप्रत्ययहेतुत्वं ह्यसमवायात्मन एव दृष्टं इति ताद्रूप्यं विरुन्ध्यादिति धर्मिस्वरूपबाध इति । । १०१ । ।

 अस्मिन्नेव च धर्मिविशेषबाधोऽपि दर्शयितव्य इत्याह यच्चेति. समवायो हि सत्तासामान्यवदेकरूप इति काणादा मन्यन्ते. सोऽप्यस्य विशेषः संयोगवद्भेदापत्तेर्बाध्यत इति भवति धर्मिविशेषविरुद्धो हेतुरिति । । १०२
| |

 उभयस्वरूपबाधायां उदाहरणं आह नित्यं आत्मास्तितेति. यदा कश्चित्सौत्रान्तिकं प्रत्येवं साधयति आत्मा नित्यः निरवयत्वात्व्योमवदिति, तदा धर्मधर्मिद्वयस्य बाधनं भवति. सौत्रान्तिकस्य ह्यवयवाभावो व्योम्न्यभावेनैव सम्बद्धोऽभिमत इत्यात्मनोऽपि तद्वदभावं गमयेत्, आवरणाभावमात्रं हि नभः, न पुनस्तत्त्वान्तरं इति बौद्धा मन्यन्ते. अतोऽनवयवत्वादात्मनः स्वरूपस्य तद्धर्मस्य च नित्यत्वस्य बाधादुभयबाध इति
| | १०३ | |

 उभयविशेषबाधस्त्वेवं साध्यमाने भवतीत्याह तदेति. यदा हि परार्थाश्चक्षुरादयस्सङ्घातत्वात्शयनादिवदिति साध्यते, तदोभयविशेषबाध इत्यर्थः. कथं पुनरत्रोभयविशेषबाधः, अत आह शयन इति. शयनीये{३,७०}हि खट्वादौ महाभूतसंहतशरीरपारार्थ्येन सङ्घातत्वादिति हेतुर्व्याप्तो दृष्ट इति संहतपारार्थ्यं एव साधयेत्. आत्मानं च प्रति पारार्थ्यं साधयितुं अभिमतम्, तन्न सिध्येत्. सोऽयं तावत्पारार्थ्यस्य धर्मस्य यो विशेषोऽभिमत आत्मपारार्थ्यं स तावद्बाध्यते. चक्षुरादेरपि धर्मिणो यो विशेष आहङ्कारिकत्वं नाम सोऽप्यनेनैव हेतुना बाध्यते. संहतात्म  
कत्वं हि शयनादावनाहङ्कारिकत्वेन व्याप्तं दृष्टम्, भौतिका हि ते, अतस्तन्निदर्शनेन चक्षुरादयोऽपि भौतिका भवेयुः. आहङ्कारिकाणीन्द्रियाणीति कापिलास्सङ्गिरन्ते, तेषां चायं प्रयोगः. तदयं अर्थः
संहतपारार्थ्यभौतिकत्वाभ्यां व्याप्तो हेतुर्यस्मिन्शयने तत्रात्मपारार्थ्यं असिद्धं इति धर्मविशेषबाधनं तावद्भवति. धर्मिविशेषबाधोऽपि भौतिकव्याप्त्या सूत्रितोऽनन्तरं एव विवरिष्यत इति न केवलं आत्मपारार्थ्यं न सिध्यति, असंहतरूपात्मपारार्थ्ये चेष्टे व्याप्तिबलेनात्मनोऽपि संहतता प्राप्नोतीत्याह असंहतेति. अनेन चानिष्टान्तरापत्तिरापादितेति  
वेदितव्यम्. एतदुक्तं भवति. नानेन हेतुनासंहतरूपात्मार्थता सिध्यति. प्रत्युत संहततैवात्मनो भवेदिति । । १०६ । ।

 धर्मिविशेषबाधं विवृणोति अनाहङ्कारिकत्वं इति. व्याख्यातचरं चेदं । । १०६ । ।

 एवं तावद्ज्ञातसम्बन्धपदव्यावर्तनीयो विरुद्धः प्रपञ्चितः. इदानीं तद्व्यावर्त्या एव दृष्टान्ताभासा दर्शयितव्याः. तैर्हि नानुमानाङ्गसम्बन्धो ज्ञापयितुं शक्यते. अतस्तेऽपि ज्ञातसम्बन्धपदेनैव व्यावर्त्यन्ते. इदं चास्माभिः प्रागेवोक्तम्. अन्यत्राप्याह 

 ज्ञातसम्बन्धवाचा च त्रयोऽत्रानियतादयः ।

 हेतुदृष्टान्तयोर्दोषा भाष्यकारेण वारिताः । ।

{३,७१}इति. अतस्तन्निराकरणार्थं दृष्टान्तवचनं एव तावदवतारयति गमकस्येति. व्याप्तिप्रदर्शनाय द्विविधो दृष्टान्तस्तावद्साधनवाक्ये दर्शयितव्यः. साध्यः पक्षः तत्साधर्म्यवैधर्म्याभ्यां यो दृष्टान्तः स प्रतिपाद्यत इत्यर्थः । । १०७ । ।

 तत्र साधर्य्यदृष्टान्तप्रकारं आह तत्रेति. अस्यार्थः
उदाहरणसाधर्म्याल्लिङ्गस्य प्रसाधकत्ववचनं हेतुः. यदाहुः 

 उदाहरणसाधर्म्यात्साध्यसाधनं हेतुः ।

इति. साध्यस्य प्रज्ञापनवचनं इति यावत्. तस्य चार्थो लिङ्गं एव. तच्चोद्दिश्य साध्योपादानं साधर्म्यदृष्टान्त इष्यते. यो यो धूमवान्स सोऽग्निमानिति यावदिति. किं एवं उपादीयमाने सिध्यत्यत आह उद्देश्य इति. उक्तं व्याप्तिप्रदर्शनाय दृष्टान्तवचनं इति. एवं चोपादीयमान उद्देश्यो धूमादिर्व्याप्यतया कथितो भवति. इतरश्चोपादेयोऽग्न्यादिर्व्यापकतयेति व्याप्त्यानुगुण्यात्सफलं एवं उपादानं इत्युद्देश्योपादेययोर्व्याप्यव्यापकत्वं भवतीत्युक्तं । । १०८ । ।

 कीदृशं तु तयोस्स्वरूपं अत आह यद्वृत्तेति. यद्वृत्ततद्वृत्ताभ्यां यत्तत्परिनिष्पन्नानां यो य इत्यादिशब्दानां उपादानम्, तदयं अर्थो भवति. यद्यद्यद्वृत्तेन संयुक्तं प्रथमं प्रयुज्यते प्रधानं च तदुद्देश्यं, तत्तद्वृत्तयुक्तं च पश्चात्प्रयुज्यमानं स सोऽग्निमानेवेति चैवकारेण युक्तं तदुपादेयम्. सर्वेष्वेव च ग्रहव्रीह्यादिसम्मार्गावघातादिषूद्देश्योपादेयेष्वयं एव विवेक इति वेदितव्यं इति । । १०९ । ।

{३,७२} किं पुनरेवं प्रयोगनियमे प्रयोजनम्, विवक्षापरतन्त्रा हि शब्दाः, ते यथा तथा वा प्रयुक्ता यथाभिप्रायं वर्तिष्यन्त एव. अत आह
वदतीति. न वक्त्रभिप्रायपरतन्त्राः शब्दाः, स्वाभाविक्यैव तु शक्त्या केचिदेव क्वचिदेवार्थे वर्तन्ते, अतो न विवक्षानुसारेणेष्टसिद्धिर्भवतीति वाच्य एव दृष्टान्तवचनविन्यासप्रकार इति । । ११० । ।

 यदि तर्हि स्वतन्त्राश्शब्दाः अतथास्थितेऽप्यर्थे शब्दानुसारिणीष्टसिद्धिर्भवेदत आह साध्यहेतुत्वं इति. अयं अभिप्रायः
नार्थशक्तिश्शब्दशक्तिं अनुरुध्य प्रवर्तते, न च शब्दशक्तिरर्थशक्तिम्, अतो न यथा वक्त्रभिप्रेतार्थानुसारिणी शब्दशक्तिः, एवं न शब्दानुसारिण्यर्थव्यवस्थेति, अर्थादीनां कृतकत्वानित्यत्वादीनां व्याप्तिशक्त्यनुरोधादेव साध्यहेतुभावो भवति न शब्दानुरोधादिति । । ११० । ।

 वक्त्रनपेक्षया स्वशक्त्यैव शब्देऽर्थं आचक्षाणे यत्तावदापद्यते तद्दर्शयति तत्राज्ञानादिति सार्धद्वयेन. यदा हि दृष्टान्तं वक्तुं अनभिज्ञो वक्ता साध्यहेत्वोस्सहभावमात्रं विवक्षति. यथा
शब्दोऽनित्यः कृतकत्वादिति प्रयोगे, यथा घटे कृतकत्वनाशित्वेस्त इति. विपरीतावग्रहेण वा न हेतोर्व्याप्यतां विवक्षति. सत्यां अपि विवक्षायां कुतश्चिद्भ्रमनिमित्तात्न व्याप्तियोग्यं शब्दं वदति. सहभावमात्रं एव तु पूर्ववद्वदेत्, विपरीतं वा भ्रान्तः यथा नाशिता कृतकत्वेन व्याप्तेति, तदा तावन्न केवलं इष्टं न सिध्यति अनिष्टं एव तु व्याप्तिविपर्ययादापद्यते. इष्टस्य{३,७३}कृतकत्वस्य हेतुत्वं  
न स्यात्. अनिष्टस्यैव तु नाशित्वस्य भवेदित्येवंजातीयकानिष्टप्रयोगनिवारणाय युक्तो दृष्टान्तप्रयोगनियम इति. एतदेवोपसंहरति तस्मादिति. हेतुत्वसम्मतः कृतकत्वादिव्याप्यत्वरूपेण वाच्य इत्यर्थः । । ११३ । ।

 अर्थानां शब्दतन्त्रत्वे यद्भवति तद्दर्शयति
यदेतिपादरहितद्वयेन. अस्यार्थः यदा हि व्याप्तिशक्त्यनुसारेणैवार्थानां साध्यहेतुत्वं तदा यद्यपि वक्त्रा न सहभावमात्रं दर्शितं, किन्तु सम्यगेव दृष्टान्तवचनम्, अर्थास्तु न तदनुरूपव्याप्यव्यापकभावेनावस्थिता इति दृष्टान्ताभासता भवेदिति वक्ष्यमाणेन सम्बन्ध इति. यथा नित्यो ध्वनिरमूर्तत्वादिति प्रयोगे कर्मवत्परमाणुवद्घटवद्व्योमवदिति दृष्टान्तेषु यथासङ्ख्यं परमार्थतस्साध्यहेतूभयव्याप्तिशून्यतया. कर्म खल्वनित्यं इति तत्साध्यभूतया नित्यतया शून्यं, हेतुस्त्वमूर्तत्वादिति तत्र विद्यत एव. परमाणवस्तु मूर्ता इति तेषु हेतुशून्यता, साध्यं तु नित्यत्वं  
तेषु विद्यत एव. घटे तु न साध्यं नित्यत्वं नाप्यमूर्तत्वं हेतुरित्युभयशून्यता. व्योम्नि तु दृष्टान्ते व्याप्तिशून्यतां उत्तरत्र स्वयं एव विवरिष्यति. अत्रैव च व्योमवदिति दृष्टान्ते तदसद्वादिनं सौत्रान्तिकं प्रति प्रयुज्यमाने धर्म्यसिद्ध्या दृष्टान्ताभासता भवतीत्याह तदसद्वादिनं इति । । ११६ । ।

 व्याप्तिशून्यतां विवृणोति तत्सद्भावेऽपीति. यद्यपि च{३,७४}व्योम्नः सद्भावो भवेत्, तच्च हेतुसाध्यद्वययुक्तं नित्यत्वादमूर्तत्वाच्च. तथापि कर्मादिष्वमूर्तेषु अनित्येष्वालोच्यमानेषु हेतोर्व्याप्तिर्नास्तीति ईदृशस्यापि दृष्टान्तस्य वर्जनं एव. अयं अपि न साध्यसिद्धये समर्थो यत इति । । ११७ । ।

 व्याख्यातः साभासस्साधर्म्यदृष्टान्तः. वैधर्म्यदृष्टान्तमतः परं व्याख्यास्यति. तत्रैतदेव तावत्प्रथमं वक्तव्यम्. किं सर्वदैव साधर्म्यवद्वैधर्म्यवचनं कार्यं न वेति. तत्र तावद्व्यतिरेकप्रधानवादिनस्सर्वदा वाच्यं इति ये वदन्ति. तान्प्रत्याह
व्याप्त्या साधर्म्य उक्त इति. एवं हि मन्यते व्याप्तिप्रज्ञापनाय हि दृष्टान्तवचनम्, सा चेत्साधर्म्यवचनेन ज्ञापिता किं वैधर्म्यवचनेन. साधर्म्यं चावश्यं एव वचनीयं अन्वयप्रज्ञापनाय, तत्प्रधानत्वादनुमानस्य. व्यतिरेकस्यापि तन्मुखेनैव सिद्धेः. इतरथा दुरधिगमत्वात्. अतो यदि व्याप्त्या सहितं साधर्म्यं उक्तं, अलं वैधर्म्यवचनेनेति.  
कदा तर्हि वैधर्म्यं वाच्यं अत आह सहभावित्वदृष्ट्येति पादत्रयेण. यदा हि वक्त्रा सम्यगेव दृष्टान्त उक्ते परः श्रोता जानाति यथा हेतुसाध्ययोस्साहित्यमात्रं अनेनोक्तं न व्याप्तिरिति, तदा साध्याभावे हेत्वभावं ज्ञापयितुं वैधर्म्येणेष्टसाधनं इति वक्ष्यमाणेन सम्बन्ध इति. यदा खल्वभ्यस्तवैधर्म्यस्तं एवापेक्षते न साधर्म्यदृष्टान्तं तदा च वैधर्म्येणेष्टसाधनं इत्याह तं वा नापेक्षते यदेति. यदा वा वक्ता सुशिक्षितवैधर्म्यस्साधर्म्यं वक्तुं अजानानस्तेन साधर्म्यदृष्टान्तेन सहभावमात्रं एव शुद्धं व्याप्तिहीनं कथयति, तदापि पर्यनुयुक्तेन  
तेनैव वैधर्म्येणेष्टसाधनं कार्यं इत्याह वक्ता वेति । । ११९ । ।

 यदा वा भ्रान्तो विपरीतं अन्वयं दर्शयति, तदापि तत्समाधानेच्छया पूर्वविपरीतज्ञानोपमर्दनेन वैधर्म्येणेष्टसाधनं इत्याह {३,७५}विपरीतान्वयं इति. नन्वन्वयवैपरीत्ये स एव यथावत्प्रतिपाद्यतां किं वैधर्म्यवचनेन. सत्यं एवं अपीष्टं सिध्यत्येव, किन्तु भ्रान्तैरिदं अस्माभिरुक्तं साध्याभावे हेत्वभावो विवक्षित इति वैधर्म्येणापि तावदिष्टसाधनं भवत्येवेति. यत्तु तत्पूर्वं साहित्यमात्रं उक्तं तद्वैधर्म्य एवोपयुज्यते तस्यैवेष्टं साधयतोऽनुग्रहे वर्तते इत्याह
साहित्यमात्रं इति । । १२० । ।

 एवं तावद्वैधर्म्यवचनस्यावसरो दर्शितः, तद्वचनप्रकारं इदानीं दर्शयति व्याप्यव्यापकभावो हीति । । १२१ । ।

 वैपरीत्ये कारणं आह धूमभाव इति. यदा हि धूमभावोऽग्निभावेन व्याप्तो भवति तदानग्निरग्न्यभावस्ततो धूमात्प्रच्युतस्सन्नधूमे धूमाभाव एव भवतीत्येवं तावद्व्याप्तो भवति. यो हि यस्मिन्सति भवति असति च न भवति स तन्नियतस्तद्व्याप्त इत्युच्यते. यथा धूमोऽग्नावेव भवन्नग्निना व्याप्त इति सिद्धोऽभावयोर्व्याप्तिविपर्यय इति । । १२२ । ।

 यत एव चाभावयोरीदृशो व्याप्यव्यापकभावः अत एव भावयोरभिमतव्याप्तिसिद्धिरित्याह तथानग्नाविति. अनग्नावग्न्यभावे धूमाभावेन व्याप्ते धूमस्तत्र विरोधिव्याप्तेरलब्धावकाशोऽग्नावेव भवतीत्येवं तद्व्याप्यता तस्य सिध्यति. तथेति. यथा भावव्याप्त्यपेक्षयाभावव्याप्तिः एवं अभावव्याप्त्यपेक्षया भावव्याप्तिरित्यर्थः. न चैवं इतरेतराश्रयता, बीजाङ्कुरवदनादितयोपपत्तेरिति । । १२३ । ।

{३,७६} किं पुनरभावयोर्व्याप्तिविपर्ययाश्रयणे प्रयोजनं अत आह व्यापकौ त्विति. यदा हि य एव भावो व्यापकस्तदभाव एव व्यापकतया वैधर्म्यदृष्टान्त उच्यते तदा ततो व्याप्याद्धूमादेर्नैव विपक्षस्यानग्न्यादेः प्रच्युतिः कथिता भवेत्. तत्कथनार्थं च वैधर्म्यवचनं (स) प्रयोजनं भवेत्. न हि यत्र धूमस्तत्राग्निरितिवत्यत्र धूमाभावस्तत्राग्न्यभाव इति कथ्यमाने व्याप्याद्धूमादनग्नेर्विपक्षस्य निवृत्तिर्दर्शिता भवतीति. अतो धूमेनाग्निं सिषाधयिषता वैधर्म्यदृष्टान्तेनाग्निधूमाभावयोर्व्याप्तिविपर्ययो वाच्य इत्याह
तस्मादिति वाच्योऽन्तेन. यत्राग्निर्नास्ति तत्र धूमो नास्तीत्येवं यद्वृत्ततद्वृत्ताभ्यां उद्देश्योपादेयभावो दर्शयितव्य  
इत्यर्थः. स चानग्निरधूमेन व्याप्त उच्यमानो नान्यथा वाच्यः, किन्तु साधर्म्योक्तेनैवोद्देश्योपादेयप्रकारेणेत्याह न चान्यथेति. प्रकारश्चानन्तरं एवोक्त इति । । १२४ १२५ । ।

 अन्यथावचने दोषं आह अनग्न्यधूमसाहित्य इति. यथैव साधर्म्यदृष्टान्ते स्वशक्त्या शब्दोऽर्थं वदति नार्थशक्तिं अनुरुध्यत इति साहित्यमात्रवचने व्याप्तिविपर्यये वा नेष्टं सिध्यतीत्युक्तम्, एवं इहापि भवतीति भावः । । १२६ । ।

 एवं (?तद्व ।ताव)दिहाप्यर्थो न शब्दवशवर्तीति यत्रार्थो दृष्टान्तरूपो द्वाभ्यां हेतुसाध्याभावाभ्यां एकेन वा तयोश्शून्यो भवति तत्रापि न प्रस्तुतोपकारो भवति अन्यद्वानिष्टं प्रसज्यत इत्याह यत्रापीति. सम्यक्प्रयुक्तेऽपि वाक्येऽर्थस्यातदायत्तत्वान्नेष्टसिद्धिरिति भावः. अत्रोदाहरणं आह {३,७७}यदिति. नित्यो ध्वनिरमूर्तत्वादित्यत्रैव प्रयोगे यदैवं वैधर्म्यं उच्यते यन्नित्यं न भवति तदमूर्तं अपि न भवति यथा परमाणुरिति तदा साध्याभावशून्यो दृष्टान्तः. परमाणोर्नित्यतया तदभावस्य तत्र दर्शयितुं अशक्यत्वात्. बुद्धिवदिति तु दृष्टान्ते हेत्वभावशून्यता. बुद्धेरमूर्ततया तदभावस्य वक्तुं अशक्यत्वात्. खवदिति तूभयाभावशून्यता, नित्यामूर्ते तस्मिन्न्  
उभयाभावो दुरधिगमो यत इति । । १२७ । ।

 एवं साधर्म्यदृष्टान्तवद्व्याप्तिवैकल्येऽप्याभासता दर्शयितव्या. तत्सिद्ध्यर्थं हि विपक्षाद्धेतोर्व्यतिरेकः कथ्यते. यस्य तु विपक्षैकदेशादपि व्यतिरेको नास्ति, नासौ साध्येन व्याप्तो भवतीत्यसत्यां व्याप्तावनर्थकं तादृशस्य वैधर्म्यस्य वचनं इत्यभिप्रायेणाह साध्येनेति । । १२८ । ।

 यतश्चैवञ्जातीयको न साध्येन व्याप्यते तेन क्वचिदभावयोस्साहित्ये दृष्टेऽपि न सर्वत्र गम्यगमकभावो भवतीत्याह तेनेति. यद्यपि यन्नित्यं न भवति तदमूर्तं अपि न भवति, यथा घटः कुड्यं वेति, क्वचिदभावयोस्साहित्यं शक्यते दर्शयितुम्. तथापि न सर्व(ः) शब्दादि(ः) नित्यतया विशिष्टोऽनेन हेतुना गम्य इष्यते. किञ्चिद्ध्यमूर्तं नित्यं आकाशादि, किञ्चिदनित्यं कर्मादीति भावः । । १२९ । ।

 किं इति नेष्यते अत आह सहदृष्टिरिति. विपक्षैकदेशनिवृत्त्या हि सहभावमात्रं हेतोस्सिध्यति. न च तन्मात्रसम्बन्धोऽनुमानाङ्गम्. किं तर्हि, व्याप्तिः. न चासावेतावता साहित्यमात्रेण सिध्यतीति. एतदेवोदाहरणेन दर्शयति मूर्तानित्यत्वयुक्तेऽपीति. इदं च प्रागेव व्याख्यातं इति । । १३० । ।

 अत्र बौद्धा वदन्ति किं इदं 

{३,७८} व्याप्त्या साधर्म्य उक्ते च न वैधर्म्यं अपेक्ष्यते ।

इत्युच्यते, न हि शतांशेनापि हेतोर्विपक्षाद्व्यतिरेके शङ्क्यमाने गमकत्वं अस्तीत्यशेषविपक्षोऽनुमातुर्व्यतिरेकं ग्रहीतुं अपेक्षितः. न चासौ दुरधिगमः, एकदेशस्थस्यापि सर्वादर्शनसौकर्यात्. दर्शनं हि सर्वविपक्षाणां दुष्करम्, तदभावस्तु सौकर्यप्राप्त एव. न चायोग्यानुपलम्भान्नेदं अदर्शनं हेतोर्व्यतिरेकाय प्रभवतीति वाच्यम्. न हि नो विपक्षादर्शनादविनाभावनियमः. किन्तु तादात्म्यतदुत्पत्तिनिबन्धनः. विपक्षदर्शने तु हेतोः परिपन्थिन्यविनाभावो ग्रहीतुं अशक्यो भवति. तच्चैकदेशस्थस्यापि तावन्नास्त्येवेति परिपन्थिनि वृत्तिमात्रे दर्शनं व्याप्रियते. अतो यदैवाग्निकार्यो धूम इत्य्  
अवगतं तदैव तदायत्तात्मलाभो नासति तस्मिन्भवतीति ज्ञायते. न चान्वयज्ञानं एव व्यतिरेकबुद्धौ निबन्धनम्, असाधारणेषु तदसम्भवात्. न हि महानसपरिदृष्टयोरग्निधूमस्वलक्षणयोस्तत्रैव निरुद्धयोरन्यत्र दर्शनं अस्ति, येनान्वयोऽनुभूयेत. तत्कुतोऽन्वयः कुतस्तरां च तन्निबन्धनो व्यतिरेकः. न च विशेषेषु सामान्यं नाम किञ्चिदनुगतं स्वरूपं अस्ति, यन्नियम्यनियामकतयावसीयेत, विकल्पाकारत्वात्तस्य. अतो विशेषा एव केचित्कयाचिद्व्यावृत्त्योपलक्षिताः कञ्चिद्विशेषं विपक्षव्यावृत्तिमुखेन गमयन्तीति तत्प्रदर्शनार्थं वैधर्म्यवचनं एव न्याय्यं इति. तान्प्रत्याह
अशेषेति युक्तिरन्तेन.  
अयं अभिप्रायः यद्यपि व्यतिरेकोऽनुमानाङ्गम्. स तु नादर्शनमात्रात्सिध्यति. तद्देशागमनादपि च तस्योपपत्तेः. न च कार्यत्वावधारणादसति कारणेऽभावः, तस्यैवासति व्यतिरेके दुरधिगमत्वात्. यद्धि यस्मिन्सति भवति असति च न भवति तत्तत्कार्यम्. अतोऽसत्यभावो{३,७९}वगन्तव्यः. ततः कार्यता तदधीने(ति) तु तस्मिन्नितरेतराश्रयता. अस्तु वादर्शनमात्राद्व्यतिरेकः, तस्य च सौकर्यं, नैतावतानुमां प्रति युक्तिरनङ्गम्. युक्तिर्योगस्सम्बन्धोऽन्वय इत्यनर्थान्तरम्. नान्वयोऽनङ्गं इति यावत्. तन्मुखेनैव सर्वप्रमातॄणां अनुमानोत्पत्तेः. अतस्तत्कथनार्थं साधर्म्यदृष्टान्तोऽपि वाच्य एव. नासावेकान्तेन प्रत्याख्यातुं शक्यते. इदं चान्वारुह्य वचनम्. यथोक्त एव सिद्धान्तः  
सम्यक्साधर्म्यप्रयोगे न वैधर्म्यं अपेक्षणीयं इति. अन्वयस्यैव प्राधान्यात्तं अन्तरेण व्यतिरेकासिद्धेः. अवगते हि धूमस्याग्निना सम्बन्धेऽर्थादनग्निनिवृत्तिस्सिध्यति. अतस्स तावद्विधिमुखेन प्रथमं दर्शयितव्यः, अवसरे तु वैधर्म्यं अपि कदाचिदुच्यते. अनङ्गत्वं इति तु पठतां इयं व्याख्या इदं हि लिङ्गस्यानुमायां अङ्गत्वं यदन्वयव्यतिरेकौ, ताभ्यां हि तदङ्गं भवति. अतो यथा व्यतिरेकोऽङ्गत्वम्, एवं अन्वयापरनामा युक्तिरपीति. ननु लिङ्गेऽपि शब्दात्मके प्रतीत्युत्तरकालभाव्यन्वयोऽनङ्गं एवात आह शाब्देऽभिधास्यत इति. शाब्दे ह्यनुमानाद्भिन्ने प्रतीत्युत्तरकालभाविनी युक्तिरनङ्गं इति वक्ष्यते. यथा वक्ष्यति 

 नाङ्गं अर्थधियां एषा भवेदन्वयकल्पना ।

इति. अनुमाने तु सर्वत्रैवान्वयः प्रतीत्यङ्गं इति. ये तु तावता नानङ्गत्वं अन्वयस्येत्यध्याहृत्यात्रैवार्थे शब्दे युक्तिर्वक्ष्यते इति व्याचक्षते, तेषां अश्रुतान्वयाध्याहार एव तावदुपालम्भः. न चान्वयस्यानुमानाङ्गत्वे शाब्दे युक्तिर्वक्ष्यते. अत्रैव ज्ञातसम्बन्धपदेन तस्योक्तत्वात्. अत एवान्वयाधीनत्वं अनुमानस्य च स्थितं इति वक्ष्यति. तस्माद्यथोक्तैव व्याख्येति । । १३२ । ।

 यत्तु भेदानां एवानुमाने गम्यगमकत्वं तेषां चान्वयो न सम्भवतीत्युक्तम्, तत्राह बोधप्रसङ्ग इति. न भेदानां अनुमानबोधे गम्यगमकतायाः प्रसङ्गः. तेषां सर्वदेशकालाव्याप्तेरेकैकत्र निरुद्धत्वात्. न चाप्य्{३,८०}अविनाभावेनापरस्य तथाविधस्यैव नियमश्शक्यतेऽनुभवितुम्. न चासति तस्मिन्नानुमानाङ्गं सम्भवतीति तेषां अन्वयाभावो न दोषायेति. यदि न भेदानां बोधप्रसङ्गः. कस्य तर्हि दर्शितं इदं, न भेदानुगतं एकं किं अपि पारमार्थिकं रूपं अस्ति. तस्य विकल्पाकारत्वात्. यद्यपि च व्याप्तिसमयसंविदितरूपारोपेणैवाधुनानुमानं उपजायते. तथा हि तस्य निपुणतो निरूप्यमाणस्यासम्भवाद्विभ्रम एवायम्.  
यद्येवं असद्रूपारोपप्रवृत्तं अनुमानं अप्रमाणं एव. सत्यम्. प्रतिबन्धबलेन तु किञ्चिदेव स्वलक्षणं केनापि विकल्पाकारेण सामान्यात्मना समधिगतं यदपरं विकल्पाकारोल्लिखितं एव स्वलक्षणं प्रतिलम्भयति तत्प्रमाणं इत्याख्यायते. अविसंवादो हि नः प्रामाण्ये कारणं अर्थक्रियास्थितिश्चाविसंवादः. यदाहुः
प्रमाणं अविसंवादि ज्ञानं अर्थक्रियास्थितिः. अविसंवाद इति. भवति चानुमानेऽर्थक्रियासमर्थवस्तुलाभो वस्तुनिर्भासपुरस्सरोऽपीति प्रमाणं अनुमानम्. यथोक्तं 

 अतस्मिंस्तद्ग्रहाद्भ्रान्तिरविसंवादतः प्रमा इति ।

अतो भेदानां एव गम्यगमकत्वम्. ते च न भाजनं अन्वयस्येति युक्तं एवोक्तं अत आह अस्तीति. अस्यार्थः. भवेदेवं यदि न भेदातिरिक्तं किञ्चित्सामान्यं वस्तु भवेत्. अस्ति तु तदित्याकृतिग्रन्थे सकलपरोक्तदोषपरिहारेणोपपादयिष्यते. तस्य चानेकदेशकालव्यापिता गम्यत इति नाभाजनं अन्वयस्य. न चातस्मिंस्तद्ग्रहः, पारमार्थिकत्वात्तस्य. एवं च यदनुमानप्रामाण्यसिद्ध्यर्थं परैः किं अपि काशं कुशं अवलम्ब्यते, तदपि मन्दप्रयोजनं एवेति । । १३३ । ।

 अन्यन्मतं व्याप्त्यापि साधर्म्यदृष्टान्त उक्ते वैधर्म्यं अपि वाच्यं इति, तत्तावदुपन्यस्यति केचिदिति पादत्रयेण. किं पुनस्तदिच्छायां कारणं अत आह व्यावृत्तिनियमेच्छयेति । । १३४ । ।

 एतदेव विवृणोति हेताविति. एवं हि मन्यन्ते. यदा हि{३,८१}साधर्म्यदृष्टान्ते यत्र धूम इत्युद्दिश्य तत्राग्निरेवेति सैवकारं उपादीयते, तदा हेतौ साध्येनैवाग्निनावधारिते सर्वतोऽग्नेरन्यमात्राद्व्यावृत्तिः प्राप्नोति, न चैतत्सम्भवति. साध्यधर्माधिकरणादेरप्यभावप्रसङ्गादपक्षधर्मत्वापत्तेः. पक्षाभावप्रसङ्गाच्च. अतस्साध्याभाव एव व्यावृत्तिं नियन्तुं सर्वदैव वैधर्म्यवचनं अर्थवत्. सति हि तस्मिन्नग्न्यभावे धूमो न भवतीत्यावेदितं, भवतीति । । १३५ । ।

 एतदपि दूषयति तत्तु मन्दफलं इति. तदिदं वैधर्म्यवचनं एवं क्रियमाणं मन्दफलं इत्यर्थः. कथं मन्दफलं अत आह यस्मादिति. किं निरूपितं अत आह व्यापकाभावमात्रं हीति. अग्निमान्पर्वत इति पक्षवचने निरूपितं इदम्, यथा नियमस्तद्विपक्षाच्च कल्प्यते नाविरोधिन इति. अतस्साधर्म्यदृष्टान्तेऽपि व्याप्याद्धूमादेर्व्यापकाभावनिवृत्ति मात्रं एव दर्शयितव्यम्, नान्यमात्रनिवृत्तिरिति । । १३६ । ।

 एतदेव दृष्टान्तवचनेनोपपादयन्नुपसंहरति तस्मादिति. तदिह 

प्रतिज्ञाहेतुसाधर्म्यदृष्टान्ताख्यास्त्रयो मताः ।

 वाक्यस्यावयवाः प्रायो मीमांसकमते सतां । ।

 एतच्च भाष्यकारेण स्वयं एवोपदर्शितं ।

दृष्टान्तहेतुसाध्यार्थपदत्रयनिबन्धनात् । ।

इति । । १३७ । ।  
 अत्र भाष्यं तत्तु द्विविधं प्रत्यक्षतो दृष्टसम्बन्धं सामान्यतो दृष्टसम्बन्धं च. तत्र प्रत्यक्षतो दृष्टसम्बन्धं यथा
धूमाकृतिदर्शनाद्{३,८२}अग्न्याकृतिविज्ञानं, सामान्यतो दृष्टसम्बन्धं च यथा देवदत्तस्य गतिपूर्विकां देशान्तरप्राप्तिं उपलभ्यादित्येऽपि गतिस्मरणं इति. अनेन प्रमेयद्वैविध्यादनुमानद्वैविध्यं उक्तं इति. अत्र केचिन्नीतिज्ञम्मन्या अवधृतस्वलक्षणं एव क्वचिदनुमानेन सामान्यतो गृह्यत इति मन्यन्ते. तद्भ्रमापनयाय भाष्यकारेणेदं उक्तं तत्तु द्विविधम्, अदृष्टस्वलक्षणविषयं अप्यनुमानं अस्ति क्रियादिष्विति. कथं पुनर्  
अदृष्टस्वलक्षणेन सम्बन्धदर्शनम्, उत्पत्तिमतः फलस्य दर्शनात्. यद्यप्यनवधृतस्वलक्षणेन वस्तुना विशेषतस्सम्बन्धोऽनवगतः, सामान्यतस्तु दृश्यते. सर्वं हि कादाचित्कं फलं कुतश्चिदागन्तुकादुत्पत्तिमतो जायमानं दृष्टम्, तन्तुसंयोगेभ्य इव पटः. अतो देवदत्तस्य भूतपूर्वपूर्वोत्तरदेशविभागसंयोगौ कदाचिदुपलभ्यागन्तुकः कोऽपि हेतुरनुमीयते. तदिदं सामान्यतो दृष्टसम्बन्धं अनुमानं आचक्षते प्रत्यक्षानुपलक्षितपूर्वस्वलक्षणविषयत्वात्. अग्न्यादिषु तु प्रत्यक्षतः स्वलक्षणावधारणात्  
प्राक्प्रत्यक्षतो दृष्टसम्बन्धं अनुमानं आहुः. न च द्रव्यं एव संयोगविभागयोः कारणं इति वक्तव्यम्. सत्यपि तस्मिन्नभावात्. न च द्रव्यान्तरागम एव शक्यते कल्पयितुं, तस्य पूर्वद्रव्यप्रत्यभिज्ञया बाधितत्वात्. न च सदृशापरापरोत्पत्तिविप्रलब्धा भेदं न बुध्यन्त इति साम्प्रतम्, देशादिभेदेऽपि तद्बुद्धेरविपर्ययात्. उक्तं च विवरणकारेण
क्षणभङ्गस्तु प्रत्यभिज्ञानान्निराक्रियत एव. अतो दृष्टकारणासम्भवाददृष्टं किं अपि संयोगविभागयोः कारणं अनुमीयते. तच्च कर्मेत्याख्यायते. अत एव प्रदेशान्तरेष्वपि कर्माप्रत्यक्षं एवेति. भाष्यकारो दर्शयति यथा वक्ष्यति न हि ते प्रत्यक्षे  
इति. अपूर्वसद्भावप्रतिपादनावसरे च न कर्मणो रूपं उपलभामह इति. यदाश्रयं देशान्तरं प्रापयति तत्कर्मेत्युच्यत इति च. व्यक्तं एव देशान्तरप्राप्तिफलोन्नीयमानत्वं एव कर्मणो दर्शयतीति सिद्धं क्रियादीनां सामान्यतो दृष्टानुमानैकविषयत्वम्. एवं च प्रमेयद्वैविध्यादनुमानद्वैविध्योपपत्तिरिति ये वदन्ति तान्प्रत्याह
द्वैविध्यं नोपपन्नं इति. इदं उक्तप्रकारं द्वैविध्यं अनुपपन्नं इति भावः. कथं अनुपपन्नं अत आह यथैवेति पादत्रयेण. यथा खल्वग्निधूमाकृत्योः प्रत्यक्षयोः प्रत्यक्षदृष्टस्सम्बन्धो, भवति एवं गतिप्राप्त्याकृत्योः, तयोरपि प्रत्यक्षत्वात्.{३,८३}प्रत्यक्षम्  
एव हि वयं देशान्तरं प्राप्नुवन्तं देवदत्त्वं गच्छतीति मन्यामहे. नेयं जात्यादिविकल्पनाभ्यः कर्मकल्पना विशिष्यते. तद्वदेवेन्द्रियान्वयव्यतिरेकानुविधायित्वादपरोक्षनिर्भासाच्च. ननु देवदत्ते देशसंयोगविभागातिरिक्तं अपरं कर्मणः किं अपि रूपं अपरोक्षं ईक्षामहे. फलदर्शनेनैव तदनुमीयते. जातेर्वा व्यक्तितो व्य(तिरिक्ता)याः किं रूपं अनुभूयते, यदसौ प्रत्यक्षविषयतयावसीयते. रूपं एव सा व्यक्तेः, किं अस्या रूपान्तरेणेति चेत्, कर्म वा किं अरूपम्. इदं अपि हि ततो न भिद्यत एव. आगन्तुकं तु केवलम्. अतो जातिकल्पनावत्कर्मकल्पनां अपि प्रत्यक्षपक्ष एव  
निक्षिपन्तः पञ्चधा सविकल्पकं प्रत्यक्षं विभजामहे. आह च 

 न हि दृष्टिपथं प्राप्तं देवदत्तं निरूपयन् ।

 पठन्काव्यं स्वसंज्ञोक्तं परोक्षं इव बुध्यते । ।

इति. फलानुमेये तु कर्मण्यादित्यवद्देवदत्तवत्प्रतीतिप्रसङ्गः. न चैष देवदत्तं इव चलन्तं स्पन्दमानं आदित्यं अपि पश्यतीति दृश्यते. स्थिरं हि सर्वदा तन्मण्डलं अवलोक्यते. संयोगविभागौ तु तस्यापि प्रतीयेते एवेति तुल्य(?व ।त्वा)त्ताभ्यां उभयत्राप्यानुमानिकः प्रत्ययो भवेत्. अपि च विभागोपक्रमे संयोगावसाने च कर्मणि तत उन्नीयमाने गच्छतीति वर्तमाननिर्भासः प्रत्ययो न भवेत्, अतीतं हि तत्, तदा कथं वर्तमानाकारबुद्धिगोचरो भवति. जलप्रवाहनिश्चलेषु मत्स्येषु निरन्तरोत्पद्यमानजलावयवसंयोगविभागावगमादानुमानिकी गतिसंविदुपजायेत. स्थाणौ च श्येनवियुक्ते श्येन इव कर्मानुमीयेत. ततश्च सोऽपि गच्छतीति बुद्धिविषयतां आपद्येत.  
यदि मतं न विभागमात्रात्कर्मानुमानम्, अपि तर्हि विभागपूर्वकात्संयोगादिति. एवं तर्हि यदैकः श्येनवियुक्तः स्थाणुरन्येन संयुज्यते तत्र प्रसङ्गः. चलित्वावस्थिते च देवदत्ते. यदि तूच्यते योऽयं उत्पततः श्येनस्य देशान्तरसंयोगः तस्य स्थाणुसमवेतेन कर्मणा निष्पत्त्यसम्भवान्न तत्र कर्मानुमानं इति. कल्प्यतां तर्हि श्येनेऽपि कर्म, स्थाणौ तु प्रसङ्गानतिवृत्तिरेव. नियतं हि प्रतिबद्धदृशः स्मृतप्रतिबन्धस्य प्रतिबन्धकविज्ञानम्. अस्ति च स्थाणौ कारणप्रतिबद्धफलदर्शनं इति नानुमानोदयश्शक्यते{३,८४}निरोद्धुम्. श्येनसमवायिनैव कर्मणा स्थाणावपि संयोगविभागोपपत्तौ न तद्गतकर्मानुमानं इति चेत्तन्न. न हि प्रयोजनानुसारिण्यनुमानव्यवस्था.  
व्याप्तं हि लिङ्गं यत्र यत्र दृश्यते तत्र तत्र व्यापकं उपस्थापयति. अर्थापत्तिर्ह्यन्यथोपपत्त्या परिह्रियते नानुमानम्. यदि त्वविच्छिन्नोत्पत्तयस्संयोगविभागाः क्रियानुमाने कारणम्, एवं तर्हि न काचिद्गतिरनुमीयेत, भविष्यत्संयोगविभागानां प्रमाणागोचरत्वात्. प्रथमं च कतिपयानां एवावगतेः. अथ स्वदेशसंयोगविभागहेतुकं क्रियानुमानम्. न च स्थाणोः श्येनो देश इत्युच्यते. एवं अपि मत्स्येषु प्रसङ्गानतिवृत्तिरेव, तेषां हि जलं स्वदेश एव. परोक्षव्योमवादिनां च विहङ्गमे गच्छतीति क्रियाप्रत्ययानुपपत्तिः, व्योमसंयोगविभागयोरप्रत्यक्षत्वात्ताभ्यां  
तदनुमानानुपपत्तेः. न च वियद्विततालोकावयवसंयोगविभागावगमनिबन्धनो विहङ्गमे चलतीति प्रत्ययः, सन्तमसेऽपि भावात्. न च तमो नाम किञ्चिद्वस्त्वस्ति भवत्सिद्धान्ते, भासोऽभावमात्रत्वात्तस्य. अतस्तत्संयोगविभागहेतुकोऽपि न क्रियावसायश्शक्यते समाधातुं इति न प्रत्यक्षे कर्मणि द्वैविध्योपपत्तिः. या तु न हि ते प्रत्यक्षे इत्यप्रत्यक्षतोक्ता, तां तत्रैवान्यथा व्याख्यास्यामः. रूपशब्दाविभागं इति च वदता सूत्रकारेण प्रत्यक्षं एव कर्मेत्यास्थितम्. अपूर्वाधिकरणे च न कर्मणो रूपं उपलभामह इति वचनं यथाचोदितविततपूर्वापरीभूताभिव्यक्तावस्थितकर्मरूपानुपलब्ध्यभिप्रायं एव. इतरथा ह्युपलब्धिमात्रप्रतिषेधे शशशृङ्गादिवन्नित्याभाव एव कर्मणो  
भवेत्. न हि तत्र प्रत्यक्षोपलब्धिमात्रं एव प्रतिषिद्धम्. यदाश्रयं देशान्तरं प्रापयतीति च न फलानुमेयत्वाभिप्रायम्. किं तर्हि. आश्रयस्य देशान्तरप्रापकत्वरूपेण न स्वरूपतः कर्मास्तीत्यपूर्वात्मना कर्मणोऽवस्थानं दर्शयति. इहापि देवदत्तस्य गतिपूर्विकां देशान्तरप्राप्तिं उपलभ्येति वदन्देवदत्ते प्रत्यक्षतां एव गतेर्दर्शयति. अन्यथा तु देवदत्तादित्ययोरुभयोरपि कर्मणोऽनुमेयत्वात्केन विशेषेणादित्ये गत्यनुमानं सामान्यतो दृष्टतयोदाह्रियते. देवदत्तेऽपि हि सामान्यतो दृष्टादेव गतिसिद्धिः. अतो नैवंविधं ग्रन्थतो युक्तितो वा घटत इति सूक्तं अनुपपन्नं इति. प्रतियोगिनोर्हि परस्परं असङ्करे द्वैविध्यं भवति.  
इह तु यत्{३,८५}प्रत्यक्षदृष्टसम्बन्धस्य प्रतियोगितयोपात्तं सामान्यतो दृष्टसम्बन्धं तत्रापि गतिप्राप्त्याकृत्योः प्रत्यक्षदृष्ट एव सम्बन्ध इति न प्रतियोगिनोरसङ्कर इति । । १३८ । ।

यदि तु दृष्टान्ते प्रत्यक्षतायां अपि पक्षीकृतादित्यगतेरप्रत्यक्षत्वात्न प्रत्यक्षदृष्टस्सम्बन्ध इत्युच्यते. तदेतदाशङ्कते तावत् आदित्येऽनुपलब्धिश्चेदिति. इदानीं दूषयति नेति. कारणं आह देशेऽप्यधुनातन इति. देशेऽप्यधुनातने सम्प्रति प्रमीयमाणे, अप्रत्यक्षतोपलब्धिरेवेत्यर्थः. यदि त्वग्निधूमाकृत्योः क्वचिन्महानसादौ अप्रत्यक्षोपलब्धिरिष्यते सा तर्हि देवदत्तेऽपि गतेः प्रत्यक्षत्वादस्तीत्याह क्वचिदिति । । १३९ । ।

 एवं तावत्प्रत्यक्षतो दृष्टता सामान्यतो दृष्टतया सङ्कीर्यते इत्युक्तम्. इदानीं सामान्यतो दृष्टतापि प्रत्यक्षतो दृष्टाभिमताग्न्याकृत्यनुमाने सङ्कीर्यत इत्याह यदीति पादत्रयेण. यदि हि देवदत्तादिधर्म्यन्तरापेक्षैवादित्ये गत्यनुमानस्य सामान्यतो दृष्टतेष्यते, सा तर्हि महानसादिधर्म्यन्तरापेक्षयाग्निधूमयोरपि गम्यगमकत्वेनावस्थितयोः प्राप्नोत्येव. सामान्यतो ह्यविवक्षितदेशादिभेदं इदं अवगतं धूमवानग्निमानिति, यथा देशान्तरप्राप्त्यधिकरणं गत्यधिकरणं इति. अतः प्रतियोगित्वरहितं एवेदं उभयं इति द्वैविध्यानुपपत्तिरित्याक्षेपः. एवं आक्षिओय समादधाति  
तस्मादेवं प्रचक्षत इति. यथोक्तद्वैविध्यासम्भवादेवं वक्ष्यमाणप्रकारेण द्वैविध्यं वर्णनीयं इति भावः । । १४० । ।

 तत्र प्रत्यक्षसम्बन्धं तावदुदाहरति प्रत्यक्षेति युध्यतेऽन्तेन. यदा हि ययोरेवाग्निधूमविशेषयोः, गोमयेन्धनो यं अग्निः गोमयं इन्धनं अस्येति{३,८६}बहुव्रीहिः, तज्जन्योऽयं धूमविशेष इति च प्राक्प्रत्यक्षेण मतिं कृत्वा पुनश्च कियता विलम्बनेनान्यत्र क्वचिद्गत्वा गतस्सन्तद्देशस्थेन तेनैव धूमविशेषेण तं एवाग्निविशेषं बुध्यते, तदा तत्प्रत्यक्षदृष्टसम्बन्धं अनुमानं भवतीत्यर्थः. अनेन च विशेषदृष्टं एव प्रत्यक्षदृष्टशब्देनोच्यत इति व्याख्यातम्. प्रत्यक्षशब्देन हि विशेषो लक्ष्यते.  
प्रत्यक्षेण ह्ययं एवंविधोऽवान्तरविशेषो गोमयेन्धनतज्जन्यत्वादिरूपश्शक्यतेऽवगन्तुम्. न प्रमाणान्तरेण. तद्द्वारेण त्वनुमानस्यापि तादृशो विशेषो विषयो भवतीति युक्तैव प्रत्यक्षशब्देन विशेषलक्षणा. विशेषदृष्टं च सामान्यतो दृष्टस्य भवति प्रतियोगीति द्वैविध्योपपत्तिरिति भावः. ननु विशेषदृष्टं नाम (न) प्रमाणभेदः. न चेदं प्रमाणम्, गृहीतविषयत्वात्. तद्देशस्थितेनैव हि धूमेन तस्मिन्नेव देशे स एव गोमयेन्धनजन्याग्निरनुमीयते. अतो देशभेदाभावादप्रामाण्यं एव, अत आह
तस्येति पादत्रयेण. तस्यैवंविधस्य प्रत्यक्षदृष्टस्य  
सन्दिह्यमानसद्भाववस्तुबोधात्प्रमाणता भवति. यद्यपि देशभेदो नास्ति. कालभेदात्तु संशयानस्य संशयोच्छेदद्वारेण प्रामाण्यं अविहतं इति. एतच्च विन्ध्यवासिनापि विशेषदृष्टत्वेनोदाहृतं इत्याह विशेषदृष्टं इति । । १४३
| |

 यदि विशेषदृष्टोदाहरणं इदं कथं तर्हि भाष्ये आकृतिग्रहणम्. एवं हि विशेष एव दर्शयितव्यो भवेत्. अत आह आकृत्योरेवेति. अयं अर्थः
केनचिद्गोमयेन्धनत्वादिनायान्तरविशेषेणोपदर्शितयोर्{३,८७}आकृत्योरेवात्र हेतुसाध्यत्वम्. एवं ह्यत्र प्रत्ययः. स एवायं अद्य यावदनुवर्तमानो गोमयेन्धनविकारस्य धूमस्याकारो दृश्यते. अत एव तदिन्धनयोनिरग्निरनुवर्तत इत्यतो नानुपपन्नं आकृतिग्रहणं इति । । १४४ । ।

 यद्येवं अविवक्षितावान्तरविशेषं अग्निधूमान्तरं एव सामान्यतो दृष्टोदाहरणतया वाच्यम्. किं आदित्योदाहरणेन. अत आह अग्निधूमान्तरत्वे चेति. यथा ह्यग्निधूमाकृत्योस्तृणदारुगोमयेन्थनादिजन्मा सुव्यक्तो विशेषः सर्वप्रमातृस्वसंवेद्यो भवति, नैवं गतिप्राप्त्याकृत्योः. अतः प्राप्त्याकृतिमात्राद्गत्याकृतिमात्रानुमानं आदित्य एकान्ततस्सामान्यतो दृष्टसम्बन्धं इति युक्तं एवादित्योदाहरणं इति । । १४५ । ।

 किं पुनस्सामान्यतस्सम्बन्धग्रहणे प्रमाणम्. न ह्यगृहीतयोस्सम्बन्धिनोस्सम्बन्धग्रहणं अस्ति. न च सामान्ययोः प्रत्यक्षग्रहणं सम्भवति. तस्य स्वलक्षणैकविषयत्वात्. नानुमानं अनवस्थापातात्. अत आह प्रत्यक्षविषयत्वं इति. भवेदनवस्था, यद्यनुमानेन सामान्यग्रहणं इष्यते. तस्य तु सविकल्पकसिद्धौ प्रत्यक्षविषयत्वं उपपाद्यान्त उपसंहृतं प्रत्यक्षत्वं अतस्सिद्धं सामान्यस्येति. ननु वस्त्वेव न सामान्यं किञ्चिदस्ति नाम. तस्य भिन्नाभिन्नस्यानिरूपणादत आह
वस्तुत्वं चेति. वस्तुत्वं अप्याकृतिग्रन्थे विस्तरेण प्रतिपादयिष्यते. प्रत्यक्षविषयताप्रतिपादनेन  
च प्रत्यक्षेऽपि प्रसाधितप्रायं एव. अत्र च अस्ति सामान्यवस्तुष्वित्यन्वयोपपादनाय सामान्यस्य वस्तुत्वं उपन्यस्तं एव. अयं तु हेतुकथनार्थः पुनरुपन्यास इति. यस्तु हैतुको न हेतुं अन्तरेण प्रमाणान्तरसिद्धावाद्रियते. तं प्रति हेतुनैवोभयं उपपादयिष्याम इत्याह
अत्रेति । । १४६ । ।

{३,८८} तत्र वस्तुत्वप्रसाधनार्थं तावद्हेतुं आह धूमादग्न्यनुमानस्येति. बौद्धा ह्यवस्तुसामान्यालम्बनं अनुमानं आचक्षते. सामान्यस्य विकल्पाकारमात्राभ्युपगमात्. अत एव भ्रान्तिरेवानुमानं, सम्बन्धबलेन स्वलक्षणरूपं उपस्थापयतीति प्रमाणं इत्याहुः. तानेव प्रतीदं उच्यते
वस्त्वालम्बनं अनुमानं अभावान्यप्रमाणत्वात्यथा स्वार्थे श्रोत्रादिबुद्धिः. या हि स्वविषये श्रोत्रादिभिरिन्द्रियैर्बुद्धिर्जन्यते, सा वस्त्वालम्बनैव. येन च यदिन्द्रियं सन्निकृष्यते स तस्य स्वार्थः प्राप्यकारित्वादिन्द्रियाणाम्. तदिह मृगतृष्णादिज्ञाननिराकरणार्थं स्वार्थविशेषणम्. अविशेषेणोपादाने तु नाभावान्यप्रमाणत्वस्य वस्त्वालम्बनतया व्याप्तिः  
कथिता भवेत्. भ्रान्तीनां उभयविकलत्वात्. न हि ताः प्रमाणम्. न च वस्त्वालम्बनाः. अन्यसम्प्रयुक्तेन्द्रियस्य हि ता अन्यविषया जायन्ते. ईदृशं एव ज्ञानं अवस्त्वालम्बनं, न पुनरत्यन्तासदर्थम्. एवं वस्त्वालम्बनत्वेऽनुमानस्य साधिते अर्थात्सामान्यं वस्त्वित्युक्तं भवति. इदं चावस्त्वालम्बनत्वं अनुमानस्यार्थपदं प्रयुञ्जानेन भाष्यकारेण निराकृतम्. अनर्थविषयं अनुमानं इति बौद्धा मन्यन्ते. यद्वदिति(?) स्वप्रतिभासेऽनर्थेऽर्थाध्यवसायेन प्रवर्तमाना भ्रान्तिरप्यर्थसम्बन्धेन प्रवृत्तेस्तदव्यभिचारात्प्रमाणं अनुमानं इति, तेषां इदं उत्तरं अर्थस्सामान्यं अनुमानस्य विषयो बाह्य एव. न विकल्पाकारमात्रं इत्याकृतिग्रन्थे विस्तरेण प्रतिपादयिष्यत  
इति । । १४७ । ।

 एवमर्थाद्वस्तुत्वं प्रसाध्याह्रत्य प्रसाधयति सामान्यस्य च वस्तुत्वं इति. सामान्यं वस्तु अभावान्यप्रमेयत्वादसाधारणवस्तुवदिति वक्ष्यमाणेन सम्बन्ध इति. प्रत्यक्षविषयतां इदानीं प्रयोगेण दर्शयति
प्रत्यक्षेति पादत्रयेण. यदभावान्यप्रमेयं तत्प्रत्यक्षेण गृह्यत एव. यथा सौगतानां एवासाधारणं वस्त्विति । । १४८ । ।

{३,८९} बौद्धानां एव तु सामान्यं अनुमानैकविषयं मन्वानानां अनवस्था प्रसज्यत इत्याह सामान्यं इति पञ्चभिः. निगदव्याख्यातो ग्रन्थः । । १४९ १५३ । ।

 यदि तूच्यते लिङ्गभूतसामान्यग्रहणार्थं अनुमानापेक्षायां अनवस्था भवति, न तद्ग्रहणार्थं अनुमानं अपेक्ष्यते, धूमादिस्वलक्षणदर्शनप्रभवविकल्पवेद्यत्वात्तस्य. न चासावप्रमाणम्, अर्थक्रियासमर्थवस्तुप्रतिलम्भात्. न च प्रमाणं अनर्थविषयत्वात्. अतोऽनिर्वचनीयविकल्पसिद्धत्वात्लिङ्गस्य नानवस्था भवतीत्याशङ्क्याह अथेति. अयं अभिप्रायः न तावत्प्रमाणं अप्रमाणं च ज्ञानं सम्भवति. विरुद्धस्वभावयोरेकत्र प्रतिषेधेऽन्यतरापत्तेरपरिहार्यत्वात्. अप्रमाणस्य च प्रमेयव्यवस्थापनाशक्तेरवश्यं प्रमाणं एव तज्ज्ञानं अभ्युपगन्तव्यम्. प्रत्यक्षानुमानानभ्युपगमाच्च प्रमाणान्तरं एवापद्येत.{३,९०}प्रमाणान्तरं च सद्यथा तल्लिङ्गसंवेदने  
प्रमाणं इष्यते, एवं लिङ्गिन्यपि प्राप्नोति. एवं च वक्ष्यमाणप्रसङ्गो भवेत्. प्रमाणादप्रमाणाद्वेति वदन्ननिर्धारितोभयरूपतां विकल्पस्य दर्शयतीति । । १५४ । ।

 अस्तु तर्हि लिङ्गिनोऽपि तथैवावगमः, को दोषः, अत आह एवं अपीति. अयं अभिप्रायः अनवस्थां अपि प्रसञ्जयतां अस्माकं अनुमानोच्छेदापादनं अभिमतम्. प्रमाणान्तराभ्युपगमेऽपि चानुमानोच्छेदो भवत्येव. तदेव हि प्रमाणं तदा सर्वस्य लिङ्गलिङ्गिसामान्यस्यावबोधकं भवेदिति । । १५५ । ।

 यदि त्वेकरूपाभ्युपगमेऽप्रमाणत्वं एव लिङ्गज्ञानस्येष्यते, ततोऽप्रमाणावगताल्लिङ्गाल्लिङ्गिज्ञानं अपि मिथ्या भवेत्. बाष्पादिव धूमसंविदितादग्निज्ञानम्. एवं च नानुमानं इति. स एवानुमानस्य नित्योच्छेदं इत्यभिप्रायेणाह अप्रमाणावबुद्धादिति । । १५६ । ।

 अत्र चोदयति नन्विति. यथा ह्यप्रमाणं एव सम्बन्धस्मरणं प्रमाणकारणं इष्यते तथा लिङ्गज्ञानं अपि भविष्यतीत्यर्थः । । १५७ । ।

 परिहरति तत्रेति. स्मृतिर्हि पूर्वज्ञानाद्भवन्ती तदुपस्थापनद्वारेणानुमायां उपयुज्यते. तच्च प्रमाणं एवेति तदनुसारी निर्णयो युक्त इति । । १५८ । ।

{३,९१} न चैष प्रकारो लिङ्गगतौ सम्भवतीत्याह न त्विति. न ह्यत्र प्रागपि लिङ्गावगमे प्रमाणं किञ्चिदुपपद्यते, यत्प्रमाणज्ञानेनोपस्थाप्यत इति. न च लिङ्गज्ञानं अपि स्मृतिरेवेति वाच्यम्. पूर्वप्रमाणाभावादेवेत्याह तदभावादिति । । १५९ । ।

 ननु निर्विकल्पकगृहीतधूमादिस्वलक्षणपरिप्रापकतया लिङ्गज्ञानं अपि स्मृतिरेव. अतोऽत्रापि निर्विकल्पकप्रमाणान्तरतो निर्णयो युक्त एव. अत आह स्मार्तं इति. यथा सम्प्रति सम्बन्धज्ञानं गृहीतप्रापकतया स्मरणम्, एवं एतदपि लिङ्गज्ञानं निर्विकल्पकगृहीतप्रापकतया तदभेदेन स्मार्तं इति यो वदति तस्य वन्ध्यासुतेऽपि स्मरणशक्तिरनिवारिता. गृहीतविषया हि स्मृतिरिति स्थितिः. न च लिङ्गसामान्यज्ञानं निर्विकल्पकगृहीतस्वलक्षणालम्बनं इति कथं स्मृतिः. यदत्र प्रकाशते तन्न गृहीतं, यच्च गृहीतं तन्न प्रकाशत इति न स्मृतित्वम्. अगृहीतगोचरायां तु स्मृतौ वन्ध्यासुतेऽपि स्मरणप्रसङ्ग इति । । १६० । ।

 नन्वनुमानेन लिङ्गसामान्यज्ञानेऽनवस्था भवति, यदि सामान्यात्मकं एव लिङ्गं तद्ग्रहणार्थं इष्यते, तस्यानुमानवेद्यत्वात्. असाधारण एवार्थात्मा सामान्यज्ञाने लिङ्गं भविष्यति, स च प्रत्यक्ष एवेति नानवस्था. अत आह न चेति. किं न कारणं अत आह यस्मादिति. दृष्टाविनाभावं लिङ्गं भवति. न चास्य तेन सामान्येनाविनाभावः कथञ्चिद्देशतः कालतो वा दृष्टः. असाधारणस्य भावान्तरेष्वनुस्यूत्यसम्भवादेकत्र दृष्टस्य च तत्रैव निरुद्धत्वादिति । । १६१ । ।

{३,९२} सम्बन्धदर्शनाभ्युपगमे वा कृतकत्वादिवत्सामान्यरूपतापत्तिरित्याह स्याद्वेति. अत्र कारणं आह न हीति । । १६२ । ।

 इतश्चासाधारणोऽर्थात्मा न लिङ्गं इत्याह न चेति. धूमादिर्हि धूमोऽयं इत्यादिविकल्पास्पदीकृतोऽग्न्यादेर्लिङ्गं इति दृष्टम्. असाधारणस्तु केनचिद्रूपेणाप्यव्यपदेश्यः कथं लिङ्ग भवेदिति. लिङ्गत्वं नोपपद्यत इति वक्ष्यमाणेन सम्बन्ध इति. ननु तिरश्चां असत्येव शब्दोल्लेखेऽसाधारणरूपदर्शिनां एवानुमानं दृष्टमतो नाव्यपदेश्यत्वादलिङ्गत्वं अत आह विकल्पेति पादत्रयेण. अयं अभिप्रायः मा नाम तिरश्चां शब्दोल्लेखो भवेत्, अर्थविकल्पस्तु तेषां अपि पूर्वापरानुसन्धानात्मकोऽस्त्येव. अतो युक्तं एव तेषां अनुमानेऽव्यपदेश्यस्यापि लिङ्गत्वम्. असाधारणस्तु पूर्वापरानुसन्धानाद्विनार्थविकल्परहितोऽपीति कथं लिङ्गम्. न हि सोऽयं इत्यनारूढो बुद्धौ धूमो  
ऽग्नेर्लिङ्गं भवति. न चैवं असाधारणे सम्भवति, पूर्वापरानुसन्धानागोचरत्वात्तस्येति । । १६३ । ।

 अस्मन्मतेऽपि येऽसाधारणात्मानो धूमादयो विशेषा विकल्प्यन्ते तेऽप्यन्वयाभावादलिङ्गं, किं अङ्ग पुनर्निर्विकल्पकैकगोचरोऽसाधारणोऽर्थात्मा इत्याह कल्प्यन्त इति. अन्वयाभावादेवासाधारणज्ञानं अपि लिङ्गिसामान्यज्ञाने न लिङ्गं इत्याह
एतस्मादेवेति । । १६४ । ।

 यदि त्वन्वयसिद्ध्यर्थं असाधारणस्य सामान्यरूपतेष्यते, ततो लिङ्गसामान्यग्रहण इवानवस्थाप्रसङ्गात्तस्याप्यनवधारणं इत्याह {३,९३}सामान्येति. यदि तु कस्मिंश्चिदेवासाधारणे सामान्येन ज्ञातसम्बन्धे न्यदर्शिनापि सामान्यं अनुमीयते. एवं तर्हि सर्व एव सर्वस्य प्रत्यायको भवेत्. अविशेषादित्याह क्वचिद्वेति । । १६५ । ।

 एवं तावन्न लिङ्गावधारणे प्रमाणं अस्तीत्युक्तम्. इदानीं अन्वयग्रहणकाले लिङ्गिज्ञानेऽपि न किञ्चित्प्रमाणं अस्तीत्याह
सम्बन्धानुभव इति. नागृहीते लिङ्गिनि तत्सम्बद्धं लिङ्गं शक्यतेऽवगन्तुम्. न चानुमानप्रवृत्तेः प्राक्तस्मिन्सामान्यात्मनि भवनः किञ्चित्प्रमाणं अस्त्यस्माकं इव प्रत्यक्षम्, अतो लिङ्गिन्यप्यवगम्यमानेऽनवस्थाप्रसङ्ग इत्यभिप्रायः । । १६६ । ।

 नन्वनादिकालीनवासनामात्रनिबन्धन एवायं लिङ्गलिङ्गिसंव्यवहारः, किं इहातिनिर्बन्धेन. काचिदेव हि वासनोद्भूता किञ्चिल्लिङ्गाकारं विकल्पं आविर्भावयन्ती किञ्चिदेवानुमानसंव्यवहारं प्रवर्तयति. यथाहुः स एवायं अनुमानानुमेयव्यवहारो बुद्ध्यारूढेन धर्मधर्मिन्यायेन, न बहिस्सदसत्त्वं अपेक्षत इति, अत आह न चापीति. न वासनामात्रनिर्मितं लिङ्गज्ञानम्. वासना हि पूर्वानुभवाहितस्संस्कारः. नासौ लिङ्गसामान्यस्य शशविषाणादिवदत्यन्तासतस्सम्भवतीति कथं वासनामात्राल्लिङ्गज्ञानस्य सम्भव इति. तन्निबन्धने च लिङ्गज्ञान इष्यमाणे तद्वदेव लिङ्गिज्ञानोपपत्तेरनर्थकं त्रिरूपाल्लिङ्गतोऽर्थदृगनुमानं इत्यनुमानप्रामाण्याश्रयणम्  
इत्याह लिङ्गिज्ञानं चेति । । १६७ । ।

{३,९४} नन्वियं अनवस्था मेघाभावेन वृष्ट्यभावानुमाने भवतोऽपि समानैव, अभावस्यानुपलब्धिलिङ्गत्वात्. सजातीयलिङ्गान्तरापेक्षायां अनवस्थापद्यते. अत आह यत्रेति. यत्र हि वृष्ट्यभावे मेघाभावो लिङ्गं नासावनुमेयः, अभावाख्यप्रमाणान्तरगम्यत्वात्. अतो नात्र तुल्यजातीयापेक्षानिबन्धनोऽनवस्थादोषो जायत इति । । १६८ । ।

 प्रत्यक्षसामान्यवादिनां तु न नः काचिदनवस्थेत्याह
प्रत्यक्षावगतादिति. अतः प्रत्यक्षादित्यर्थः । । १६९ । ।

 अनुमितानुमाने तर्ह्यनवस्था, अत आह यत्रापीति. प्रत्यक्षा हि देशान्तरप्राप्तिर्मौलिकं मूले भवं लिङ्गं, तेन गतिं अनुमायादित्ये गतिसाधनेऽनुमीयमाने नानवस्थेत्यभिप्रायः । । १७० । ।

 नन्वनित्यश्शब्दः कृतकत्वात्, कृतकत्वं च तत्र दर्शनादित्येवं कर्मानन्तरभावितया कृतकत्वे साध्यमाने कर्मणोऽपि हेत्वन्तरादनुमानेऽनवस्था भवेदत आह लिङ्गत्वं इति.

 कृतकत्वानुमाने हि कर्मैके तत्र दर्शनाद् ।

इति कारकव्यापारानन्तरभावित्वं लिङ्गं उक्तम्. तत्र च कारकविशिष्टा क्रिया तद्विशिष्टं वा कारकं अनन्तरभावितां विशिंषल्लिङ्गं आपतति. उभयं{३,९५}च तत्प्रत्यक्षम्. क्रियायास्तावत्प्रत्यक्षत्वं अनन्तरं एव साधितम्. कारकं अपि तद्वत्प्रत्यक्षं एव. शक्तिस्तु परोक्षा. सा च न तावदिह लिङ्गम्. न चानुमेया. अतः क्रियाकारकयोरुभयोरपि प्रत्यक्षत्वान्न दूरगमनम्. अनुमेयकर्मवादिनां अपि हि फलावध्यवस्थानान्नानवस्था, नितरां अस्माकं इति । । १७१ । ।

 एवं तावदनुमानस्यासति सामान्यस्य वस्तुत्वे प्रत्यक्षत्वे च दौस्थित्यं उक्तं इदानीं सर्वं एव प्रमाणजातं सामान्यस्य दौस्थित्ये दुस्थितं आपद्येत तेषां अपि सामान्याश्रयत्वात्. न च तदप्रमाणं वक्ष्यमाणन्यायादित्यभिप्रायेणाह एवं इति । । १७२ । ।

 अतोऽवश्यं प्रमाणान्तराणां प्रत्यक्षपूर्वकत्वं एष्टव्यं सामान्यस्य च प्रत्यक्षत्वम्, इतरथा त्वनवस्था प्राप्नोतीत्युपसंहरति
तस्मादिति । । १७३ । ।

 एवं तावत्सामान्यस्य प्रत्यक्षत्वं वस्तुना चोपपादिता इदानीं विशेषा एव प्रत्यक्षेण गृह्यन्त इति ये वदन्ति, तान्प्रत्याह
प्रत्यक्षेति. विशेषो हि यदि तावदवयवी द्रव्यं अभिमतः, स चावयववस्त्वन्तरापेक्षस्सामान्यांशोऽस्माभिः कीर्त्यत इति कथं प्रत्यक्ष इति । । १७४ । ।

 यदि त्ववयविरूपादय एव विशेषा इष्यन्ते, तदप्ययुक्तम्. तेऽपि हि स्वविशेषनीलाद्यपेक्षया सामान्यं एवेत्याह रूपादयो हीति.{३,९६}यदि तु नीलादय एव विशेषा इति मतम्. तन्न. तेषां अप्यवान्तरनीलाद्यपेक्षया सामान्यरूपत्वादित्याह स्वविशेषानिति । । १७५ । ।

 यदि त्वेकभ्रमरादिद्रव्यनीलिमैव विशेष इष्यते, तन्न. तस्यापि पक्षादिस्वावयवाश्रितनीलविशेषापेक्षया सामान्यरूपत्वात्. पक्षनीलिमापि तदवयवनीलापेक्षया सामान्यं एव. एवं च अपरमाणुभ्यः प्रसङ्गो दर्शयितव्य इत्याह ते चापीति. निर्भागा हि परमाणव इति तद्रूपं असाधारणं एवेति. तेभ्यस्तु प्राक्द्व्यणुकरूपं अपि द्वयोस्साधारणं इत्याह
द्व्यणुकस्यापीति । । १७६ । ।

 नन्वस्तु परमाणुरूपं एव विशेषः, स एव नः प्रत्यक्षो भविष्यत्यत आह न चान्त्येनेति. व्यवहारार्थं हि प्रमाणं अनुस्रियते, न व्यसनितया. न चान्त्येन विशेषेण व्यवहारः कस्यचिदस्तीति किं तत्प्रत्यक्षतयेति. ननूपेक्षाफलं अपि प्रमाणं भवत्येव, अत आह न चेति. न नः परमाणूनां रूपं स्थूले वर्तमानानां तन्तूनां इव पटे प्रत्यक्षं विभक्तानां वेति न कथञ्चिद्विशेषविषयता प्रत्यक्षस्येति । । १७७ । ।

 ननु परमाणव एव भिन्नास्सञ्चिता गृह्यन्ते न कार्यद्रव्यं एकम्. अतः कथं तत्सावयवेषु सामान्यं इत्युच्यते. सञ्चिता एव चानन्यवृत्तितया विशेषासाधारणादिपदवाच्या इति ते प्रत्यक्षा भविष्यन्ति. मा नामैकैकतः परमाणुरक्षगोचरो भवेदत आह भेदेनेति. एको हि सर्वदा सर्वेषां च भावः प्रकाशते न परमाणुभेदाः. न च भेदेनागृह्यमाणोऽभेदो गृह्यत इति साम्प्रतम्. संविद्विरोधादिति भावः. नन्वयं एव भेदावग्रहो{३,९७}योऽयं अभिन्नप्रकाशः, किं भेदग्रहणेनात आह न च भिन्नेति. नाभिन्नाकारबुद्धिबोध्यो भेदः, भेदाभेदविवेकानुपपत्तेरिति भावः । । १७८ । ।

 नन्वसत्यप्येकस्मिन्समुदायालम्बनोऽयं अभिन्नावभासो भविष्यतीत्यत आह समुदाय इति. ये हि सामान्यं एव सर्वजगत्संविदितं अपलपन्ति कुतस्तेषां समुदायो नामार्थान्तरं, यदालम्बनोऽभिन्नप्रतिभासो भविष्यति. अपि च सर्वदा सर्वे चैकं द्रव्यं अवबुध्यन्ते कथं तदन्यथा भविष्यतीत्याह न च सर्वदेति । । १७९ । ।

 किञ्चायं समुदायोऽपि नैकजात्या विनोपपद्येत. न हि नानाजातीयेषु वृक्षघटलोष्टेषु कस्यचित्समुदायबुद्धिरस्ति. अतस्समुदायेऽपीष्यमाणेऽणुत्वसामान्यं अभ्युपगन्तव्यं आपद्येत भवतां इत्याह
न चेति. हेतौ चः । । १८० । ।

 ननु नानेकावयववृत्त्यनुसन्धानेन विना तत्सामान्यरूपं द्रव्यं अभ्युपगन्तुं शक्यम्. न चैन्द्रियकं ज्ञानं एता(?वि ।व)ति समर्थं अविकल्पकत्वात्तस्य. अत आह सामान्यं इतीति. यद्यप्यनेकानुगमक्ल्प्तेस्तन्नानावयवव्यासङ्गि द्रव्यं सामान्यं इत्येवं विकल्प्य न गृह्यते. तथापि तदेकरूपं तावन्निर्विकल्पकेनापि गृह्यत एवेति नापह्नोतुं शक्यत इति व्यासज्यवृत्त्यवयविसामान्यन्यायेन प्रतिव्यक्तिवर्तिनोऽपि गोत्वादिसामान्यस्यैन्द्रियकत्वं दर्शयितव्यम्. तदपि सामान्यं इत्यनेन रूपेणाग्राह्यं वस्तुतस्सामान्यं एव गृह्यते. शब्दादिस्मरणोत्तरकालं त्वनेकानुगमावमर्शात्सामान्यं इति विकल्प्य गृह्यते. इदं च सविकल्पकसिद्धावुक्तं एव. अतो नैवं वाच्यं अस्त्ववयविसामान्यस्य  
स्वलक्षणापरनाम्न इन्द्रियैर्ग्रहणम्, न तु प्रतिव्यक्तिनिवेशिन इति । । १८१ । ।

{३,९८} उभयत्रापि प्रत्ययाविशेषादित्याह व्यासज्येति. तदनेनैतदापादितं किं इदं मुधैव सामान्यस्य प्रत्यक्षता नेष्यते, विशेषं अपि हि प्रत्यक्षं इच्छद्भिर्बलात्सामान्यं एव प्रत्यक्षं आश्रयणीयम्, सर्वस्य हि सुनिपुणं निरूप्यमाणस्य रूपादेस्सामान्यरूपत्वाद्, द्रव्यस्य च नानावयवसाधारणस्य ताद्रूप्यात्, स्वतन्त्रं परमाणुसञ्चयमात्रस्य चानुपलम्भाद्द्रव्यापलापे च प्रत्यक्षविरोधात्. अतोऽवयविसामान्यं तत्समवेतानि च गोत्वादिसामान्यानि सर्वाण्येव प्रत्यक्षाणि न विशेषा एवेति तात्पर्यम्. एवम्परत्वादेव च प्रदेशान्तरसिद्धसामान्यावयविसामान्यप्रत्यक्षताप्रतिपादनेन न पुनरुक्तता चोदनीयेति । । १८२ । ।

 ननु भवद्भिर्मीमांसकैस्तावदवश्यं अभ्युपगन्तव्याः परमाणवः. अतस्तेषां एवोभयसिद्धानां परं एकाकारबुद्धिजननशक्तिमात्रं एवोपकल्पितम्. किं धर्मिकल्पनया. लघीयसी हि तत्कल्पनातो धर्मकल्पना. अत आह
मीमांसकैश्चेति. अयं अभिप्रायः. यद्धि प्रमाणेनोपनीयते, तदस्माभिरिष्यते, न च स्थूलं हित्वा परमाणव एवाक्षजायां बुद्धौ भासन्ते, यत्तानुपेत्य स्थूलं अवजानीमहे. तदानुगुण्येन तु यद्यणवो व्या(?प ।पा)द्यन्ते, भवन्तु, न तद्बलेन मूलभूतं स्थूलं अपलपितुं उत्सहामह इति । । १८३ । ।

 प्रत्यक्षं तु स्थूलं अदृश्यैः परमाणुभिः निह्नुवानस्य शशोऽपि तद्विषाणधिया निह्नोतव्यः प्राप्त इत्याह समूहरूपं इति । । १८४ । ।

{३,९९} किं इदानीं शशविषाणकल्पाः परमाणवः. नेत्याह समूहेति. न ह्यत्र कल्पनालाघवेन प्रत्यक्षसिद्धो धर्मी परित्यागं अर्हति. सिद्धे च तस्मिंस्तदनुगुणाः परमाणव इति केन नेष्यते. सिद्ध्युपायस्तु तेषां अन्यो नास्तीति परमाणवो नावश्यं इष्यन्त इत्युक्तं भवति । । १८५ । ।

 अतो यदेव वस्तु सामान्यविशेषयोरपरोक्षं गृह्यते, तत्तथैवापरोक्षतयैवाभ्युपगन्तव्यम्, न तु विशेष एव प्रत्यक्षो न सामान्यं इति वाच्यं इत्युपसंहरति तस्माद् इति । । १८६ । ।

 अस्तु वासाधारणं एव प्रत्यक्षं, तथापि न सामान्यस्य प्रत्यक्षं अपह्नोतुं शक्यते. गोत्वादिसामान्यानां अपि सत्तादिपरसामान्यापेक्षयासाधारणत्वात्. अतो यद्यसाधारणं प्रत्यक्षं इत्याग्रहो भवतां एवं अपि न गोत्वादिसामान्यं अप्रत्यक्षं इति प्रत्यक्षसामर्थ्यसिद्धत्वान्न शक्यं अपह्नोतुं इत्याह सत्तादीति । । १८७ । ।

 यदि तूच्यते प्रत्यक्षेण गृह्यमाणं अपि सामान्यं न सामान्योल्लेखेन गृह्यत इति (न) प्रत्यक्षं इति, तदेतदाशङ्कते सामान्येति. परिहरति किं वेति. एवं ह्यसाधारणं अपि न प्रत्यक्षं भवेत्. तत्रापि निर्विकल्पकावस्थायां{३,१००}परव्यावृत्त्यकल्पनादसाधारणोल्लेखो नास्त्येवेति. यदि तु ताद्रूप्येणाविकल्पितं अपि स्वरूपेण विकल्पकोऽवबुध्यत इति तत्प्रत्यक्षम्. एवं तर्हि द्व्याकारं एव संमुग्धं वस्तु लोकः प्रतिपद्यत इति परीक्षकैरुभयथापि तत्शक्यत एव वक्तुं इति सिद्धं द्व्याकारं एव वस्तु प्रत्यक्षेण गृह्यत इति. सिद्धं च सामान्यतस्सम्बन्धदर्शनं इत्यभिप्रायेणाह यद्वस्तु लोकः प्रतिपद्यते  
ऽस्मिन्द्विधापि तत्शक्यत एव वक्तुं इति. अस्मिन्निति प्रत्यक्षज्ञान इत्यर्थः । । १८८ । ।

इत्युपाध्यायसुचरितमिश्रकृतौ काशिकाटीकायां

अनुमानपरिच्छेदः समाप्तः । ।

००६ शब्दपरिच्छेद

अथ शब्दपरिच्छेदः

 अत्र प्रत्यक्षानुमानयोरपरीक्ष्यत्व उक्ते शास्त्रस्याप्यपरीक्ष्यताप्रतिपादनार्थं भाष्यं शास्त्रं शब्दविज्ञानादसन्निकृष्टेऽर्थे विज्ञानं इति. ननु वृत्तिकारमते न परीक्षितव्यं निमित्तं इति प्रतिज्ञाय{३,१०१}प्रत्यक्षादीनि हि प्रसिद्धानि प्रमाणानि तदन्तर्गतं च शास्त्रं इत्युक्तेः प्रत्यक्षव्यभिचारेण परीक्षां आशङ्क्य तदव्यभिचार उक्तेऽनन्तरं एव शास्त्रस्यापरीक्षा प्रतिपाद्यत इति युक्तम्, तद्धि प्रकृतम्, किं अनुमानेन व्यवधीयते. सत्यं एवम्. अयं तु तन्त्रान्तरानुसारेण क्रम आश्रितः. तथा हि नाप्रत्यक्षं प्रमाणं इति लोकायतिका मन्यन्ते. ते हि वैशेषिकाद्याश्रितप्रत्यक्षानन्तरानुमान  
प्रामाण्यप्रतिपादनेन प्रतिबोध्यन्ते. एवं हि वैशेषिकाः पठन्ति द्विविधं प्रमाणं आलोचिताध्यवसानं अनालोचितानुगमनं चेति. तथान्येऽपि प्रत्यक्षं अनुमानं च द्वे एव प्रमाणे इति. यथाक्षपादीयैरपि प्रत्यक्षानन्तरं अनुमानं लक्षितं तत्पूर्वकं त्रिविधं अनुमानं इति. तेनेहापि तावत्प्रत्यक्षानन्तरं अनुमानं वर्णितम्. ततो महाविषयतया प्रकृतत्वेन पुरुषार्थौपयिकत्वेन च शास्त्रम्. तदनन्तरं च यत्र क्वचन वाच्ये बहूनां प्रसिद्धं इत्युपमानं उक्तम्. न्यायविस्तरे हि प्रसिद्धसाधर्म्यात्साध्यसाधनं उपमानं इत्युक्तम्. ततः पाराशर्यमतेनार्थापत्तिरुक्ता. तदुत्तरकालं एव  
तन्मतानुसारिणा कृतकोटिनोक्तत्वात्. अभावप्रमाणस्य तु भावप्रमाणाभाव एवात्मेति तदुत्तरः प्रस्तावः. किं पुनस्तन्त्रान्तरानुसारस्य प्रयोजनम्. उच्यते. प्रसिद्धत्वेन ह्यपरीक्षा प्रतिपाद्यते. तन्त्रान्तरेष्वेवं इमानि प्रमाणानि प्रसिद्धानीति प्रसिद्धिप्राबल्यं कथितं भवति. व्युत्थिताश्च तेन तेन साक्षिणा प्रतिपादिता भवन्ति.

 अत्र च शब्दविज्ञानादित्युच्यते, तत्कथं विगृह्यते. किं शब्दाद्विज्ञानं शब्दस्य वा विज्ञानं इति. पूर्वत्र समासानुपपत्तिः. भयेन हि पञ्चमी समस्यते. उत्तरत्र तु सविकल्पकप्रत्यक्षेऽपि शास्त्रत्वप्रसङ्गः, शब्दविज्ञानादेव हि गौरित्येवमादयोऽसन्निकृष्टार्थविकल्पा भवन्ति. अत्रोच्यते. षष्ठीसमास एवायम्. न च सविकल्पके प्रसङ्गः, न हि तच्छब्दप्रमाणादुत्पद्यते, अपि तु शब्दसहायादिन्द्रियात्. यथैव हि गन्धसहकृतं इन्द्रियं तैलाद्विलीनं घृतं विविनक्ति. एवं शब्दसहकृतं जात्यादीन्. तथा चाक्षसम्बन्धफलं अपरोक्षावभासिता. त(?त्र ।च्च) सविकल्पकेऽस्तीत्युक्तं प्रत्यक्षान्ते. अतो यदेव  
शब्दशक्तिविमर्शोत्थं विज्ञानं असन्निकृष्टार्थगोचरं तच्छाब्दम्. अत एव न पदार्थमात्रज्ञानं शाब्दम्. न हि तदसन्निकृष्टार्थगोचरम्.{३,१०२}वक्ष्यति हि स्मारकान्न विमृश्यत इति. किं नाम तर्हि शाब्दम्, वाक्यार्थज्ञानं इति वदामः. न (नु) तत्पदार्थज्ञानादुत्पद्यते, न शब्दज्ञानात्. न. अवान्तरव्यापारत्वात्पदार्थप्रतिपादनस्य शब्दानाम्, पाक इव काष्ठानां ज्वलनस्य. वक्ष्यति हि 

 पाके ज्वालेव काष्ठानां पदार्थप्रतिपादनं ।

इति. अतो न किञ्चिदनुपपन्नं इति.

 इदं तु वक्तव्यं किं इदं सामान्यलक्षणावसरे विशेषलक्षणं प्रणीयते शब्दविशेषो हि शास्त्रम्. तद्यदि वक्तव्यम्, एवं अपि सामान्यलक्षणं उक्त्वा (?वक्ष्यते ।लक्ष्येत). यत्पुनरतित्वरितेनैव सामान्यलक्षणावसरे विशेषो लक्ष्यते तदसाम्प्रतम्. न हीह प्रत्यक्षादीनां चाक्षुषत्वादयो विशेषा लक्ष्यन्ते. ततः प्रत्यक्षादिषु सामान्यतो वक्तुं आरब्धेषु मध्ये शब्दमात्रस्यैव लक्षणं वक्तुं युक्तम्, न शास्त्रस्येति. तदेतदाह प्रत्यक्षादिष्विति । । १ । ।

 दूषणान्तरं आह सामान्येति. निर्ज्ञातसामान्यलक्षणो हि तद्विशेषं बोधयितुं शक्यो नेतरः. न ह्यलक्षिते द्रव्ये तद्विशेषाः पृथिव्यादयो लक्षयितुं शक्यन्त इति । । २ । ।

 एवं तावत्शास्त्रं इति लक्ष्यनिर्देशोऽनुपपन्न इत्युक्तम्. शब्दविज्ञानादित्यादि लक्षणं अपि लक्ष्यविशेषे न सङ्गच्छत इत्याह
यच्चोक्तं इति । । ३ । ।

 कीदृक्तर्हि शास्त्रलक्षणं अत आह
प्रवृत्तिरिति.{३,१०३}प्रवृत्तिनिवृत्त्युपदेशकं हि नित्यं वेदवाक्यं अनित्यं धर्मशास्त्रादिकं शास्त्रं उच्यते न शब्दमात्रं इति । । ४ । ।

 ननु स्वरूपमात्राभिधायिनां अपि क्षेपिष्ठादिवाक्यानां शास्त्रत्वं इष्यते, किं उच्यते प्रवृत्तिनिवृत्त्यङ्गं शास्त्रं इति. अत आह स्वरूपेति. तदङ्गत्वेनेति. विधायकवाक्यैकदेशत्वेनेत्यर्थः. अस्ति हि तत्रापि वायव्यं श्वेतं आलभेत भूतिकाम इति विध्युद्देशः. तेनैकवाक्यभूतो वायुर्वै क्षेपिष्ठेत्येवमादिः. अतो युक्तं तस्यापि शास्त्रत्वं इति । । ५ । ।

 नन्वर्थवादा न तावत्साक्षात्क्रियां प्रतिपादयन्ति. नापि तदंशम्. त्रयोऽपि हि तदंशाः साध्यं साधनं इति कर्तव्यता चेति. न चैषां अन्यतमं अमीभिरभिधीयते. अतोऽक्रियार्थानां एकवाक्यतां एव न मन्यामहे. अत आह भावनायां इति शास्त्रं इत्यन्तेन. अयं अभिप्रायः यद्यपि न क्रियां गमयति, न च क्रियासम्बद्धं किञ्चित्साधनादि, तथापि विधिना शब्दभावनापरनामधेयेन सहैषां एकवाक्यता. विधिर्हि पुरुषं प्रवर्तयितुं विषयप्राशस्त्यज्ञानं अपेक्षते. तच्चार्थवादाश्शक्नुवन्ति कर्तुं इति तत्कुर्वतां एषां अस्ति प्रवृत्तिनिवृत्त्योरुपयोगः. अतस्समस्तायां त्र्यंशपूर्णायाम्  
एव भावनायां महावाक्यादेव सार्थवादकात्पुरुषः प्रवर्तते निवर्तते वा न विध्युद्देशमात्रादिति सार्थवादकं एव वाक्यं शास्त्रं इति. एतच्चार्थवादाधिकरणे प्रपञ्चयिष्यामः. दर्शितं च किञ्चिद्विधिविवरणे इत्यलं अनेनातिपरिस्पन्देनेति. यत एव सार्थवादकात्प्रवृत्तिनिवृत्तिज्ञानम्, अत एव विधिवाचिनः प्रत्ययमात्रस्य पदमात्रस्य वा यजेतेत्येवमादिकस्य विधिश्रुतावपि न शास्त्रत्वम्. यत्र हि त्र्यंशभावनावचनं अप्यवान्तरवाक्यं अनपेक्षितार्थवादकं न प्रवृत्तौ समर्थं, कथं इव तत्र पदप्रत्यययोश्शक्तिर्भविष्यतीति दुरधिगमं इत्याह न पदाद्यत इति । । ६ । ।

{३,१०४} एवं लक्ष्यलक्षणानुपपत्त्या दूषितं भाष्यं उपपादयति अपरीक्षेति. अयं अभिप्रायः वेदव्याख्या हि प्रकृता, अतो यदेव तदुपयोगि तदेव वाच्यं इत्यतिक्रम्यापि सामान्यप्रक्रमं विशेषं एव लक्षितवान्. न हीह लक्षणकरणं एव स्वरूपेण विवक्षितम्. अपरीक्षाच्छलेन हि लक्षणानि प्रणीयन्ते. तत्रापि यदेव प्रकृतोपयोगिशास्त्रलक्षणं तदेव कृतम्. स्वतन्त्रो वेदः अपुरुषतन्त्रत्वादिति । । ७ । ।

 यदि स्वतन्त्रोपयोगित्वनिरपेक्षाणि न जल्पति, ततः किं अत आह
तत्रेति. यदा ह्ययं जल्पाक इव नानुपयुक्तं भाषत इति स्थितम्, तत्र यदि लोकवाक्यस्थितं शब्दलक्षणं कथयेत्तदस्य वेदं व्याचिख्यासोरनुपयुक्तं स्यादिति । । ८ । ।

 ननु यद्यनुपयुक्तं न लक्षणीयं, किं इति तर्हि प्रत्यक्षादि लक्ष्यते न हि तेषां वेदोपयोगो दृश्यते अत आह प्रत्यक्षादीति. अयं अभिप्रायः वेदस्वरूपावधारण एव तावन्महानुपकारः प्रत्यक्षस्य, न हि तदन्तरेण पुरः प्रथमं एव स्वाध्यायग्रहणकाले वर्णमात्राद्यवधारयितुं शक्यते, तदा चानवधृतं शास्त्रार्थज्ञानवेलायां अस्मृतत्वान्नोपयुज्येतैव. अतः पुरस्तात्परस्ताच्च वर्णमात्रादितः कृते प्रत्यक्षाद्युपयोगं मत्वा तल्लक्षणं कृतम्. अनुमानं अपि प्रतीकविनियुक्तमन्त्रशेषानुमान उपयुज्यते. यथा देवस्य त्वेति निर्वपतीति. उपमानं अपि सौर्यादिकर्मणां  
प्रकृतिविशेषोपमाने. अर्थापत्तिरप्यश्रुतवाक्यैकदेशकल्पनायाम्. अभावोऽपि पदवाक्येयत्तावधारणे द्रव्यदेवताद्यभावेन च कर्मणां अव्यक्तचोदनात्वावधारण उपयुज्यत इति द्वयोरादिशब्दयोरर्थ इति । । ९ । ।

{३,१०५} न चैवञ्जातीयकः कश्चिदुपयोगो गामानयेत्यादिवाक्यस्थस्य शाब्दलक्षणस्यास्तीति तदुपेक्ष्यैव शास्त्रगतं एव लक्षणं प्रणीतं इत्याह
यत्त्विति । । १० । ।

 यत्पुनरलक्षिते सामान्ये न विशेषो लक्षयितुं शक्यत इत्युक्तं तत्परिहरति विशेषश्चेति. सामान्यलक्षणे हि विशेषो न सिध्यति, व्यभिचारात्. विशेषस्तु सामान्याव्यभिचारीति तस्मिन्लक्षिते तदन्तर्गतं सामान्यं सुखं एव लक्षितं भवेत्. यदा हि विधायकविज्ञानादसन्निकृष्टेऽर्थे विज्ञानं शास्त्रं इत्युक्तं तदार्थाद्विधायकविशेषरहिताच्छब्दमात्रज्ञानाच्छाब्दं इति शक्यं अवगन्तुं इति न पृथगुच्यत इति । । ११ । ।

 ननु नेदं विशेषलक्षणं विशेषोपादानाभावादित्युक्तम्. अत आह
सामान्येति. नावश्यं उपात्तं एव विशेषणं भवति, किन्तु अधिकारलभ्यं अपि, यथाग्नेयादिषु वक्ष्यते, त(द्व)दिहापि चोदनालक्षणाधिकाराच्छब्दविज्ञानादित्युक्तेऽपि विधायकविशेषणं प्रत्येष्यत इति. ननु यदि प्रकृतोपयोगि वक्तव्यं, एवं तर्हि चोदनालक्षणं एव वाच्यम्, किं शास्त्रलक्षणेनात आह चोदनेति. पर्याया एत इति भावः । । १२ । ।

 अयं चाधिकारतो विशेषलाभो जैमिनेरप्यनुमतश्चोदनाशब्दं अविशेषितं द्वितीये सूत्रे प्रयुञ्जानस्येत्याह यथा चेति. एवं हि मन्यते यद्यपि चोदनाशब्दः प्रवर्तकवाक्यमात्रवचनः, तथापि प्रथमसूत्रेऽथशब्देन{३,१०६}वेदाध्ययनानन्तर्यस्योपात्तत्वात्तदधिकारादेव चोदनाशब्दो वैदिक्यां एव चोदनायां अवतिष्ठते, एवं इहापि शास्त्रलक्षणे चोदनाप्रामाण्याधिकारात्शब्दविज्ञानार्थज्ञानशब्दौ विशिष्टशब्दार्थपरौ, विधायके शब्दशब्दो विधेये चार्थशब्द इति । । १३ । ।

 यदपि वृत्तिकारमतोपन्यासावसरे प्रत्यक्षादीनि हि प्रसिद्धानि प्रमाणानि तदन्तर्गतं च शास्त्रं इति भाष्यकारेणोक्तं तत्रापि विशेषशास्त्रापरीक्षाप्रतिज्ञानं प्रकृतोपयोगित्वाभिप्रायेणैवेति दर्शयति
प्रत्यक्षादीति. इदं तु चिन्तनीयम्. यदि विधायकशब्दजनितं विज्ञानं शास्त्रम्, किं इदानीं अङ्गानि मीमांसा कर्मानुशासनानि च न शास्त्राणि, लौकिकानि च गामानयेत्यादिवाक्यानि शास्त्राणि. यद्येवं महान्लोकविरोधः. न हि लौकिका गामानयेत्यादिषु शास्त्रशब्दं उपचरन्ति. स्ववचनविरोधश्च. यतो गामानयेत्यादिवाक्यस्थं शाब्दलक्षणं इति हि वदन्ति. मीमांसादिषु वेदवत्ततोऽपि वा सातिशयं  
शास्त्रशब्दोपचारं उपलभामहे. अपि चायं शास्त्रशब्दो रूढो वा स्याद्यौगिको वा, सर्वथा च वेदाङ्गादिषु वर्तितुं अर्हति, अस्ति हि तेषु यथायथं अर्थानुशासनं, रूढिश्च सातिशयेति वर्णितम्. अत्राभिधीयते. योगरूढिरियं पङ्कजादिवत्, अतो न तावद्गामानयेत्यादिष्वतिप्रसज्यते. सत्यपि योगे लौकिकानां तेष्वप्रयोगात्. पुरुषार्थोपदेशानेव लौकिकाश्शास्त्रं इति मन्यन्ते. तथा चाङ्गानीति तेषां शास्त्रत्वम्. ननु विधायकं शास्त्रं इति शास्त्रलक्षणम्, न च तानि कञ्चिद्विदधति. मैवम्. सर्वेषां एवानुष्ठानोपदेशपरत्वात्. व्याकरणे हि यत्साधुभिर्भाषेत तदेभिरित्युपदिश्यते. मीमांसायां अपि प्रत्यधिकरणं न्यायव्युत्पादनेनानुष्ठानोपदेश  
एव सर्वत्र. अतो यच्छास्त्रं तत्प्रवृत्तिवृत्त्युपदेशकं एवेति नियमः, न पुनस्तदुपदेशकं शास्त्रं एवेति लौकिकी प्रसिद्धिरिह भाष्यकारेणानूदिता, न पुनस्तन्निरपेक्षं शास्त्रलक्षणं प्रणीतम्. अतो{३,१०७}यदसन्निकृष्टार्थगोचरं पुरुषश्रेयोविधायकं वाक्यं लोके शास्त्रं इति प्रसिद्धं तच्छास्त्रम्. यत्पुनरसन्निकृष्टार्थगोचरं विधायकं अविधायकं वा तच्छाब्दं इति विवेकः. प्रत्यक्षवच्चात्रापि शब्दतज्ज्ञानादिषु विवक्षातः प्रमाणविकल्पा दर्शयितव्याः. नावश्यं ज्ञानं एव प्रमाणं इत्यभिनिवेष्टव्यम्. पूर्वप्रमाणे चोत्तरं  
वाक्यार्थज्ञानं फलं तत्प्रामाण्ये च हानादिबुद्धिरिति विवेक इति । । १४
| |

 इदं च शास्त्रं अनुमानादभिन्नं इति प्रमाणद्वयवादिनो मन्यन्ते, तान्निराकर्तुकामस्तेषां मतं उपन्यस्यति तत्रेति. इदं च प्रतिज्ञामात्रं एव तेषां उक्तम्, तदीयाभेदहेतूपन्यासस्तु परोक्तभेदहेतुनिरासावसरे करिष्यत इति. किं पुनरभेदोपन्यासनिरासयोः प्रयस्यते, नन्वयं साङ्ख्यादिभिरेव भेदवादिभिरभेदो निराकृत एव, अत आह भेद इति. न तैस्सम्यग्भेदकारणं उक्तं इत्यर्थः । । १५ । ।

 तानेव तदुक्तान्भेदहेतून्निराकर्तुं उपन्यस्यति
पूर्वसंस्कारेत्य् उक्तान्तेन. एवं हि तैरुक्तं शब्दे हि पूर्वसंस्कारयुक्तोऽन्त्यो वर्णो, वाक्यं, आद्योऽपि वा वर्णः, सर्वे वा प्रत्येकं, सहिता वा, तेषां एव क्रमः पदानां वा वाक्यत्वजातिरेव वावयवी वा निर्धूतनिखिलवर्णादिविभागः स्फोटो वा पदान्येव वा संहत्यार्थं अभिदधति. एते च पदेष्वपि विकल्पा दर्शयितव्याः. तथा विवक्षाप्रयत्नादयश्च शब्दनिष्पत्तिहेतव इति. सर्वं इदं धूमादौ न दृष्टं इति तद्वैधर्म्याद(न)नुमानत्वं इति. अत्र दूषणं आह तत्रेति. बौद्धेन शाब्दं अनुमानादभिन्नं अन्वयव्यतिरेकाभ्यां उत्पत्तेः,  
धूमादग्न्यनुमानवदित्युक्ते, यदेतद्धूमादिवैधर्म्येण प्रत्यवस्थानम्, इयं वैधर्म्यसमा नाम जातिः, विकल्पसमा वा. का पुनर्जातिः. साधर्म्यवैधर्म्याभ्यां प्रत्यवस्थानं जातिः. वादिना हि प्रयुक्ते प्रयोगे प्रसङ्गो जायते, स जायत इति जातिरित्युच्यते, स च प्रसङ्गः साधर्म्यवैधर्म्याभ्यां प्रत्यवस्थानम्.{३,१०८}यत्रोदाहरणसाधर्म्येण वादिना हेतुरुक्तः, तत्र यदा प्रतिवादिनो वैधर्म्येण प्रत्यवस्थानं भवति. यथा
क्रियावानात्मा क्रियाहेतुगुणयोगात्लोष्टवदिति वादिनोक्ते, प्रतिवादिनो वैधर्म्येण प्रत्यवस्थानं भवति यथा क्रियावद्द्रव्यं अविभु दृष्टम्, यथा लोष्टम्, न तथात्मा, तस्मान्निष्क्रिय इति. सेयं वैधर्म्यसमा  
जातिरित्युच्यते. तथा धर्मान्तरविकल्पात्. यदा प्रतिवादिना साध्य(ध)र्मस्यापि विकल्प आपाद्यते, असौ विकल्पसमा नाम जातिरुच्यते. यथास्मिन्नेव प्रयोगे प्रतिवादी वदति, क्रियाहेतुगुणयुक्तं किञ्चिदविभु दृष्टं यथा लोष्टम्, किञ्चिद्विभु यथात्मा, एवं किञ्चित्क्रियावद्भविष्यति किञ्चिदक्रियावदिति. एवं इहापि परेणाभेदसाधने उक्ते धूमादिवैधर्म्यमात्रेण प्रत्यवस्थाने वैधर्म्यसमा नाम जातिरापाद्यते. धूमादग्न्यनुमानं हि वाक्यविकल्पादिरहितम्. न च तथा शाब्दम्. अतो नानुमानं इति. तथा विकल्पसमाप्येवं दर्शयितव्या. अन्वयव्यतिरेकजं एव किञ्चिद्वाक्यविकल्पादिमद्दृष्टं यथा शाब्दम्, किञ्चिच्च न, धूमादिनाग्निज्ञानम्. एवं किञ्चिदनुमानं भविष्यति, किञ्चिदननुमानम्  
इति. जातिद्वयप्र(तिपादनात्प्र)त्युत्तरं च साधकं इति न वचनीयं इति । । १६ । ।

 कथं पुनरियं जातिः, एवं हि साधनं इदं शाब्दं अनुमानाद्भिन्नं तद्वैधर्म्यात्प्रत्यक्षवदिति, अत आह धूमेति. न तावत्त्रैलक्षण्यप(रित्यागेन) वैधर्म्यं तैरुक्तम्. किञ्चिद्विशेषणमात्रेण तु वैधर्म्यं अविशिष्टं अर्थात्मकानां अनुमानानां इति तेषां अप्यनुमानाद्भेदो भवेत्, न चासावस्ति, न हि धूमादीनां ... ... ... ... ... ... ... ... वैलक्षण्यं इत्यननुमानता भवति. त्रैलक्षण्यापरित्यागादनित्यत्वं कृतकत्वे हेतुरिति. त्रैलक्षण्यपरित्यागप्रतिपादने (?प्य ।ह्य)नुमानाद्भेदस्सिध्यतीति । । १७
| |

{३,१०९} वैलक्षण्यमात्रेण तु भेदं वदतो वैलक्षण्यवचनस्य जातितैवापद्येतेत्याह त्रैलक्षण्येति । । १८ । ।

 यदपि चेदं अपरं शाब्दानुमानयोर्वैलक्षण्यं उक्तं धूमादयो हि स्वाभाविकेनैव प्रतिबन्धेन प्रतिबन्धकबुद्धिं अनुमाने जनयन्ति, शब्दात्तु यथेष्टविनियुक्तादेवार्थप्रत्ययो दृश्यते, अतो भेद इति, तत्राप्याह यथेति. अयं अभिप्रायः अत्रापि यदि किञ्चिद्वैधर्म्यमात्रेण भेद उच्यते, अतो जातिरेव. अथायं प्रयोगः शाब्दं अनुमानाद्भिन्नं यथेष्टविनियोगेनार्थप्रतिपादनादक्षवद्. अक्षं हि चक्षुरादि यत्रैव व्यापार्यते, तदेव प्रतिपादयतीति. तदयुक्तम्. तत्रापि स्वाभाविक्यैवात्मशक्त्या रूपादिप्रतिपादनात्. अथ स्वगोचरे यथेष्टविनियोगेन प्रतिपादनं हेतुरुच्यते, अतो लिङ्गं अपि परार्थप्रयोगे यं एव प्रति प्रयुज्यते तं एव प्रतिपादयतीति समानम्.  
अथ यथेष्टविनियोगस्सङ्केतोऽभिधीयते, ततोऽयं अर्थो भवति, यत्रैव सङ्केत्यते तं एव गमयतीति, ततो दृष्टान्ताभावः, न हि शब्दादन्यत्सङ्केतानुविधानेनार्थं बोधयति. अथावीतहेतुरयम्. अनुमानं हि यथेष्टविनियोगाननुविधायिप्रतिपादनम्, न चेदं तथा, अतो भिन्नं इति. तन्न. व्यतिरेकमात्रस्यागमकत्वादन्वयव्यतिरेकी हि हेतुरिष्यते. न चायं हेतुरनुमानादभेदेन व्याप्तः क्वचिदवगतः, शब्दातिरेकिणः कस्यचिद्यथेष्टविनियोगेनाप्रतिपादनात्. अथास्ति हस्तसङ्केतादीनां यथासमयं प्रतिपादनं इत्युच्यते. तत्तर्हि प्रमाणान्तरं अनुमानं वा. न तावत्प्रमाणान्तरम्, तल्लक्षणाभावात्. अतो व्याप्तिबलेन ज्ञायमानं अनुमानम्  
एव तत्. एवं च सति तेनैव व्यभिचार इति नानुमानाद्व्यावृत्तिर्हेतोस्सिध्यति. तदिदं उक्तं व्यभिचारोऽङ्गवृत्तिभिरिति. अङ्गानां हस्तादीनां आकुञ्चनप्रसारणाद्या वृत्तयोऽङ्गवृत्तय इति । । १९ । ।

{३,११०} एतदेव विवृणोति हस्तेति. हस्ताद्यङ्गाश्रितवृत्तय एवार्थविशेषज्ञानाङ्गतया हस्तसंज्ञेत्युच्यन्ते. कथं पुनरिदं अनुमाम्, न हि हस्तादिसन्निवेशास्सङ्ख्याविशेषादिभिरर्थैर्व्याप्ताः. तैर्विनापि कदाचिद्भावात्. किन्तु अङ्गुल्यादिसन्निवेशात्सङ्केतकालभाविशब्दस्मरणेनार्थं प्रतिपद्यमानाः शब्दादेव प्रतिपद्यन्ते. तन्न. अन्तरेणापि शब्दसङ्के(?त ।तं) व्यवहार एवाव्युत्पन्नस्याङ्गुल्यादिसन्निवेशदर्शिनस्तदर्थावगतेः. न चात्र व्यभिचारः. न हि यादृशे सन्निवेशे व्याप्तिरवगता तादृशस्य व्यभिचारो दृश्यते. तदिदं तेन धर्म्यन्तरेष्वेषेत्यत्र वर्णितम्. अतोऽनुमानं एवेदम्. तदिदं उक्तं ते तल्लिङ्गं इति स्थितिरिति. सर्वं चेदं अन्वारुह्य वार्त्तिककारेण  
दूषणं दत्तम्. न हि यथेष्टविनियोगेन शब्दादर्थप्रतीतिर्भवति. गवादिशब्दा हि निजशक्त्यनुसारेणैव स्वार्थं प्रतिवेदयन्ति. यदृच्छाशब्दास्तु हस्तसंज्ञादितुल्यास्ते सङ्केतानुसारेणार्थं बोधयन्तोऽनुमानं एवेति किं तद्भेदप्रतिपादनेनेति । । २० । ।

 इदं अपरं भेदकारणं, शब्दाद्धि पुरुषापेक्षोऽर्थनिश्चयः, लिङ्गं तु स्वमहिम्नैवार्थं निश्चाययति, अतस्तद्वैलक्षण्याद्भेद इति. अयं अपि अवीतहेतुः. एवं च वक्तव्यं न पुरुषोपक्षोऽनुमानेऽर्थनिश्चयः, न च तथा शब्द इत्यतो भिद्यत इति. एतदपि दूषयति पुरुषेति. व्यतिरेकहेतुर्व्यतिरेकपुरस्कारेणैवार्थं साधयति, प्राणादय इवानात्मकाद्देहाद्व्यावृत्तं आत्मानम्. पुरुषापेक्षिता त्वनुमानेऽप्यर्थनिश्चयाङ्गं अङ्गवृत्तिषु दृष्टा. यादृशो हि सङ्केतो यदर्थप्रतिपादने पुरुषैः कृतः, तं एव परपुरुषापेक्षया  
बुध्यन्ते. अतोऽत्रापि व्यभिचारितेति. अपि चाव्यापकत्वादसिद्धो हेतुरित्याह पदेति. पदानि हि स्वमहिम्नैवार्थं प्रतिपादयन्ति न पुरुषापेक्षया.{३,१११} वेदवाक्यान्यपि न स्वार्थप्रतिपादनाय पुरुषं अपेक्षन्ते, स्वरूपावधारणमात्र एव तेषां आप्तापेक्षेति । । २१ । ।

 ननु नागृहीतसम्बन्धं पदं प्रत्यायकं भवति. न च पुरुषानपेक्षा सम्बन्धावगतिरस्ति. वेदवाक्यान्यपि नागृहीते पदपदार्थसम्बन्धे स्वार्थं प्रतिपादयन्ति. अतोऽयं पदपदार्थसम्बन्धः पुरुषापेक्ष एवेति नाव्यापकत्वम्. अत आह सम्बन्धेति. अयं अभिप्रायः अर्थप्रतिपादने तावदनपेक्षं एव पदं वैदिकानि च वाक्यानि. सम्बन्धानुभवश्च यथेह पुरुषापेक्षस्तथान्यत्राप्यनुमानेऽसौ विलक्षणो दृश्यत एवेति. वैलक्षण्यं एव दर्शयति एतस्मिन्निति अन्योऽन्तेन. एतस्मिन्निति. हस्तसंज्ञादौ पुरुषापेक्षः, पौरुषेयो हि समयः.  
अग्निधूमयोस्तु देशापेक्षः. चन्द्रोदयसमुद्रवृद्ध्योस्तु कालापेक्षः. आदिशब्देनावस्थापेक्षितां दर्शयति. तदनेनैतदुक्तं भवति
अनुमानेऽप्यनेकप्रकारस्सम्बन्धावगमो देशाद्यपेक्षया भेदात्. एवं इहापि पुरुषापेक्षो भविष्यति. अनुमानेऽपि तदपेक्षस्सम्बन्धबोधो दृष्ट इति. अपि च परोक्ताभेदहेतुनिरासोऽपि तैर्न कृत इत्याह उक्ता चेति । । २२ । ।

 तं एवाभेदहेतुं उपन्यस्यति आप्तवादेति. अयं अर्थः यथा धूमादिषु भेदहानेन सामान्यधर्मयोर्व्याप्तिरवधार्यते, एवं शाब्देऽप्याप्तवादाविसंवादसामान्ययोर्व्याप्तिरवगता. (?आप्तवादाविसंवादेति). एवं च विदित्वा वेदेऽपीश्वराप्तवादत्वादविसंवादोऽनुमीयते, अतोऽनुमानं एवेदम्. यावत्त्वविसंवादो नानुमीयते तावदर्थगोचरं ज्ञानं उत्पन्नं अप्यनिश्चायकत्वादप्रमाणं एव. सामान्यशब्दः प्रत्येकं अभिसम्बध्यते. ल्यब्लोपे पञ्चमी.{३,११२}तदयं अन्वयो भवति
यद्यप्याप्तवादाविसंवादविशेषाणां भेदान्न सम्बन्धोऽवगन्तुं शक्यते, तथापि तयोस्सामान्यप्रतीत्यानुमानता शक्यते वक्तुम्, सामान्ययोर्व्याप्तिसम्भवादिति । । २३ । ।

 नन्विदं अस्ति भेदकारणम्, अनुमानं सम्बन्धावधारणाधीनम्, शब्दास्त्वपूर्वादयस्सम्बन्धज्ञानानपेक्षा एव स्वार्थं प्रतिपादयन्तीति, अतो भिद्यते इत्यत आह न चेति. गवादयस्तावत्विदितसम्बन्धा एवार्थं प्रतिपादयन्तीति तेषां दुर्वारं अनुमानत्वम्, यदि त्वपूर्वादिदृष्टान्तेन तेषां अपि भेदोऽभिधीयते. तन्न. शक्नोति हि वक्तुं इतरोऽपि तेषां अनुमानत्वं सम्बन्धाधीनबोधकत्वाद्धूमादिवदिति. अपि चापूर्वशब्दा अपि नाश्वादिशब्देभ्यो विशिष्यन्ते, पदत्वेनाभेदादित्याह न चेति । । २४ । ।

 किं अतो यद्येवं अत आह न चेति. यतः खल्वेतानि पदानि, न च पदं अज्ञातसम्बन्धं प्रकाशकं अस्ति. अतोऽमीभिरपि विदितसम्बन्धैरेवार्थो वेदनीयः, पदत्वात्. कथं पुनः प्रमाणान्तरादृष्टपूर्वेणापूर्वस्वर्गादिना सम्बन्धोऽनुभवितुं शक्यते. न शक्येतापि, यदि प्रमाणान्तरागोचरता भवेत्. अपूर्वं तु श्रुतकर्मफलसम्बन्धाद्यन्यथानुपपत्तिप्रमाणकम्. स्वर्गश्च निरतिशयानन्दस्वभावो वैदिकवाक्यशेषेभ्योऽवगम्यत इति तथावगतयोस्सम्बन्धग्रहणोपपत्तिरिति. अतो यत्परैरुक्तं शब्दो नानुमानं सम्बन्धानपेक्षत्वादक्षवदिति तद्धेतोरसिद्ध्या दूषितं इत्याह सम्बन्धेति
| | २५ | |

 भेदकारणान्तरं उपन्यस्य दूषयति तुल्येति. शब्दः प्रत्यासत्त्या तज्ज्ञानं अर्थश्च तद्धीश्चेति विग्रहः. अयं अप्यवीतहेतुर्दर्शयितव्यः. तन्निराकरणं चाध्यासनिराकणोक्तं अनुसन्धातव्यम्. अतस्तुल्याकारत्वं असिद्धं इति । । २६ । ।

{३,११३} अपि च विवक्षानिवृत्तेरनैकान्तिको हेतुरित्याह
प्रतिबिम्बेष्विति. एकान्तो निर्णयः, सोऽस्य कार्यं, तन्नास्तीत्यनेकान्त इति. कथं अनेकान्तः, अत आह बिम्बं इति. यादृशं हि दर्पणे बिम्बं उपलभ्यते तादृशं एव मुखादि बुध्यते, अतोऽस्त्यत्रापि गम्यगमकयोस्सादृश्यं इति प्रतिबिम्बेषु वर्तमानो हेतुरनैकान्तिको भवतीति. ननु नेदं अनुमानम्, आदर्शतेजसा हि प्रतिहतेन नायनेन तेजसा प्रकाशितं प्रत्यक्षं एव मुखं अवगम्यत इति शब्दाधिकरणे वक्ष्यते. अत आह न चेति. अयं अभिप्रायः यदा ह्ययं प्रत्यक्षेष्वङ्गुल्यादिष्वादर्शवर्तिना प्रतिबिम्बेन तादृक्त्वे विदितव्याप्तिर्भवति, तदा मुखं अप्यादर्शगतं बिम्बानुरूपम्  
अनुमिनोति. इतरथा त्वङ्गुलिसन्निकर्षोऽप्यन्यरूपं अन्यादृक्तया बोधयतीति सम्भावयेत्. अतो न तादृक्त्वं निश्चिनुयादिति । । २७ । ।

 अस्तु वेदं प्रत्यक्षं, किं इति सूक्ष्मेक्षिकया, विशदतरं एवानुमानं उपदर्शयामः, यत्र गम्यगमकयोस्सादृश्यं अवगम्यत इत्याह
प्रत्यक्षतेति. गतानां इत्यनुमानविषयसिद्ध्यर्थं अप्रत्यक्षतां दर्शायतीति
| | २८ | |

 यदपीदं उक्तं शाब्दे हि सकृदुक्तं एव वाक्यं सहसा नानार्थान्प्रतिभासयति विरुद्धानविरुद्धांश्च, चोदनालक्षणोऽर्थो धर्मः, श्वेतो धावतीति च यथा, नैवं अनुमाने. धूमो हि येनैव विदितव्याप्तिस्तत्रैकत्रैवे धियं आदधाति. अतश्शब्दानुमानयोर्भेदः. प्रयोगश्च भवति शब्दोऽनुमानाद्भिन्नः, एकदा नानार्थप्रतिभासादक्षवदिति. अवीतहेतुर्वा, लिङ्गं एकं एव{३,११४}प्रकाशयति, यथा धूमादि, न च तथा शब्दः, अतो भिद्यत इति. तदुपन्यस्य दूषयति एकवाक्यादिति. अनेनापि प्रकारेण न भिन्नतेत्यर्थ इति । । २९ । ।

 किं इति न भिन्नता, अत आह लिङ्गस्यापीति. अनैकान्तिको हेतुरिति भावः. हेतुर्हि धूमोऽग्नित्वं उष्णत्वं दाहकत्वं इन्धनविकारत्वं च एकदैव प्रतिपादयति. तथा विरुद्धः नित्यश्शब्दः कृतकत्वादिति, विवक्षानुसारेण तावन्नित्यत्वां प्रतिपादयति, व्याप्तिबलेन चानित्यत्वं अतोऽनैकान्तिको हेतुरिति. ननु न विरुद्धोऽनेकं अर्थं प्रतिपादयति, व्याप्तिबलेन हि लिङ्गं प्रतिपादकं भवति. अतः कृतकत्वं अनित्यत्वेन व्याप्तं इति तदेव गमयति, विरुद्धार्थव्याप्तिस्त्वेकस्य विरोधादेव न सम्भवतीति. तत्तावदाशङ्कते
विरोधादिति. उत्तरं आह स्यादिति. विवक्षितार्थप्रतिपादने हि शब्दस्य शक्तिरवगता, अतस्सोऽप्येकदैकं अर्थं प्रतिपादयति, अर्थान्तरे त्वसावपि  
विरोधादनागमक एवेति । । ३० । ।

 भूयसां चैकार्थानां वाक्यानां नानेन हेतुना भेदस्सिध्यतीत्याह
यत्र चेति. न केवलं विरुद्धं अनेकं शब्दो न प्रतिपादयति, किन्तु अविरुद्धं अपि. उक्तं इदं विवक्षिते शब्दः प्रमाणं इति. सकृदुच्चरिताच्च वाक्यादेकैव वक्तृगामिनी विवक्षोन्नीयत इति. तदनुसारेणार्थोऽप्येक एव बुद्धो भवति. अतो न क्वचिदनेकार्थप्रतिपादनं इत्यसिद्धो हेतुरित्याह सकृदिति । । ३१ । ।

 नन्वस्ति तावदनेकार्थप्रतिभानं शब्दात्, प्रमाणं त्वेकत्र भवतु नाम, एतावता च सिद्धं अनुमानाद्वैधर्म्यत आह यस्त्विति. यथा हि{३,११५}न्याय्यवचनव्यक्तिपरिचयात्पूर्वं शब्दादनेकार्थाः परिप्लवन्ते, तथा लिङ्गेऽपि धूमादावस्फुटविदितेऽनेकार्थप्रतिभानं दृष्टं एव. भवति हि दूराद्धूमोऽयं आहोस्विद्धूलिसन्तान इति संशयानस्याग्निवातावर्तयोरनवस्थितो वितर्क इति । । ३२ । ।

 तथा शब्दे दृष्टान्तानभिधानं अपि धूमादौ व्यभिचारान्न भेदहेतुरित्याह दृष्टान्तेति. कथं व्यभिचारः, अत आह प्रसिद्धत्वादिति । । ३३ । ।

 नन्वप्रसिद्धे तावदस्ति दृष्टान्तापेक्षा, शब्दे तु तदपि नास्तीत्यत आह अनभ्यस्त इति. अपेक्षां एव दर्शयति अत्रेति. यत्र ह्यप्रसिद्धपदार्थगोचरस्संशयो भवति, तत्र यावदयं शब्दोऽमुष्मिन्नर्थे वृद्धैराचरित इति चिरेण प्रणिधाय न बुध्यते, न तावत्तं अर्थं निश्चिनुयादिति. तदेवं तावद्भेदवादिभिर्न भेदहेतवस्सम्यगुक्ता इति दर्शितं
| | ३४ | |

 बौद्धोक्ताभेदहेतुनिरासोऽपि तैर्न कृत इत्याह परोक्ता इति. तानेवाभेदहेतूनुपन्यस्यति शब्दानुमानयोर् इति सार्धद्वयेन. अस्यार्थः यथा धूमादग्न्यनुमानं अन्वयव्यतिरेकजम्, एकस्य च धूमस्य प्रत्यक्षदर्शनात्,{३,११६} सम्बन्धपूर्वकं च भवति, एवं शब्दादपि ज्ञानं जायमानं एवं जायते. प्रत्यक्षाच्च तदन्यत्प्रमाणं, प्रत्यक्षादृष्टं चार्थं बोधयति, सामान्यविषयं च शाब्दं, त्रैकाल्याश्रयं च. अतो न भिद्यते. इदं च साधनवाक्यस्यार्थकथनम्. साधनप्रयोगास्त्वेवं दर्शयितव्याः शाब्दं ज्ञानं अनुमानं अन्वयव्यतिरेकजत्वातग्न्यनुमानवद्  
इति. एकप्रत्यक्षदर्शनोत्पत्तेः, तद्वदेव सम्बन्धपूर्वकत्वं (?वा ।च) हेतुः. तावेव साध्यदृष्टान्तौ. न च वाच्यं अन्वयव्यतिरेकजत्वात्सम्बन्धपूर्वकत्वं न भिद्यते, अन्वयव्यतिरेकात्मकत्वादनुमानसम्बन्धस्येति. पूर्वं हि सम्बन्धविशेषजत्वं हेतुरुक्तः इदानीं त्वविवक्षितविशेषं सम्बन्धसामान्यपूर्वकत्वं इति. एवं उत्तरेष्वपि त्रिषु पूर्ववत्साध्यदृष्टान्तयोजना कार्या. चतुर्थे त्वग्न्यनुमानं प्रदर्शनमात्रम्. भविष्यद्वृत्तवृ(?त्त्य ।ष्ट्य)नुमाने अपि दर्शयितव्ये इति । । ३५ ३७ । ।

 मीमांसकैकदेशिनां भेदहेतुं इदानीं दूषयितुं उपन्यस्यति
कैश्चिदिति. विषयान्तरं एव दर्शयति पूर्वाभ्यां इति. अयं अभिप्रायः
यद्यदपरिच्छिन्ने प्रवर्तते तत्ततो भिद्यते, अनुमानं इव प्रत्यक्षात्. शास्त्रं च पूर्वद्वयापरिच्छिन्नेऽर्थे प्रवर्तते. ततस्ताभ्यां भिद्यते. किं पुनः प्रत्यक्षाद्भेदप्रतिपादनेन प्रयोजनम्, न हि तदभेदः कैश्चिदाश्रितः, यन्निराक्रियते. उच्यते. अस्त्येव केषाञ्चिद्विभ्रमः, श्रोत्रव्यापाराश्रयाज्जायमानं इदं शाब्दं श्रोत्रप्रत्यक्षं एव, तदन्वयव्यतिरेकानुविधानात्. अत एव बधिरस्य न भवतीति. तदनेन प्रत्यक्षतो भेदप्रतिपादनेन  
निराक्रियते. एवं हि मन्यते विद्यमानोपलम्भनं प्रत्यक्षं इति दर्शितम्. इदं तु शाब्दं त्रिकालार्थविषयं अतः कथं प्रत्यक्षोऽन्तर्भविष्यति. बधिरस्तु शब्दाश्रवणादर्थं न जानाति, नार्थाश्रवणात्. प्रयोगश्च भवति
शाब्दं प्रत्यक्षाद्भिन्नं, तदपरिच्छिन्नविषयत्वादनुमानवदिति । । ३८ । ।

{३,११७} तदिमं प्रत्यक्षतो भेदं अभ्युपेत्यानुमानाद्भेदकारणं निराकरोति
तत्रापीति. एवं हि मन्यते यद्यनुमानापरिच्छिन्नविषयतया भेदोभिधीयते, तर्हि पुंवाक्यानां अनागमत्वम्, प्रमाणान्तरपरिच्छिन्नविषयवात्, वेदवाक्यान्येव तु मानान्तराविषयार्थानि भिद्यन्ते इत्यव्यापको हेतुरिति. किं पुनरिदं अनिष्टं आपादितम्, नन्विष्यत एव पुंवचसां अनागमत्वम्, आगमो हि शास्त्रम्, अप्राप्ते शास्त्रं अर्थवदिति वक्ष्यति. इमानि पुनः प्रमाणान्तरप्राप्तविषयप्रतिपादकानीत्यनुवादवाक्यान्येव. अत एव शास्त्रं एव वेदवाक्यं भिन्नतया पक्षीकृतं शास्त्रं अर्थे प्रवर्तत इति. तद्भेदस्यैवोपयोगादिति भावः.  
तदेतदाह तथेति. अत्र दूषणं आह प्रत्यय इति. एवं अयं पुंवचनाप्रामाण्यवादी वक्तव्यः. किं अस्ति तेभ्योऽर्थप्रत्ययो न वा, न तावन्नास्ति, सर्वलोकव्यवहारोच्छेदप्रसङ्गात्. सतस्तु नानिमित्तोत्पत्तिस्सम्भवतीति विमित्तं वाच्यम्. न च शब्दादन्यन्निमित्तं अस्योपपद्यत इति जातं असन्दिग्धं अवाधितं च ज्ञानान्तरेण प्रमाणं एव पुंवचनजनितं ज्ञानं इति नास्यानागमत्वाभ्युपगमो युक्त इति. इतरस्त्वनुमानान्तर्भावाभिप्रायेणाह
वक्तृबुद्धेरिति. अयं अभिप्रायः विसंवादभूयिष्ठानि हि पुंवचनानि, तन्नैतानि श्रुतमात्राण्येवार्थं निश्चाययन्ति. न चानिश्चितोऽर्थो ज्ञातो भवति, निश्चयस्यैव ज्ञानत्वात्. अतः प्राङ्निश्चयोत्पत्तेर्ज्ञानाभाव एवेति किं  
निमित्तप्रयत्नेन. यदा तु वक्तैवं अवधारितव्याप्तिर्भवति न चायं अनवगतं ब्रवीतीति, तदा तद्वाक्यादेव ज्ञानकार्यात्कारणभूतं ज्ञानं अनुमाय ज्ञानस्यार्थाव्यभिचारेणार्थो निश्चीयते. तस्यां चावस्थायां ज्ञानलिङ्गावगतत्वादर्थस्य वाक्यं अनुवादकं एव. अतो नागम इति. सिद्धान्तवादी त्वाह कुतो न्वसाविति. अयं अभिप्रायः अवगता हि बुद्धिरर्थं निश्चाययति. न चास्याः किञ्चिदवगमे कारणं अस्तीति वक्ष्याम इति । । ३९ । ।

{३,११८} अतः स्वयं एवानवगता नार्थस्य लिङ्गं इत्याह नेति. ननूक्तं कार्यात्शब्दादनुमास्यते, अत आह न शब्द इति. यथा नोभयं उभयत्र लिङ्गं, तथा दर्शयति विशेष इति. अनुमानं हि व्याप्तिबलेन भवति, इह च वाक्यसामान्यं ज्ञानसामान्येन व्याप्तं अवगतं इति ततस्तत्सिध्येद्, ज्ञानमात्राच्चार्थमात्रम्, न चेह तथा, ज्ञानार्थविशेषयोरनुमित्सितत्वात्. तयोश्च सम्बन्धग्रहणाभावेनाननुमेयत्वात्. ननु यत्राप्तो वाक्यं प्रयुङ्क्ते तदेव ज्ञात्वा प्रयुङ्क्त इति विज्ञानविशेषेणैव सम्बन्धोऽवगतः. अतस्स एवानुमास्यते. यद्येवम्, अवगतस्तर्हि प्रागेव वाक्यादर्थः, न ह्यन्यथा यत्र प्रयुङ्क्त इति शक्यते वक्तुम्. अपि चाविदिते प्रथमं अर्थे कथं ज्ञानं अनुमातव्यम्. किं अज्ञासीद्  
अयं वक्ता किञ्चिदिति, आहोस्विदिमं अर्थं इति, नाप्रतिपन्नं इदमा शक्यते प्रतिनिर्देष्टुम्. न चार्थोपरागं अन्तरेण ज्ञानस्य विशेषस्सम्भवति योऽनुमीयते. न चाकर्मकं ज्ञानमात्रं अनुमीयते. न च ततोऽर्थविशेषस्सिध्यति. न चानिश्चितं ज्ञानं, संशयात्मनो विज्ञानविधाया दर्शितत्वात्. न चैवं पुंवाक्येभ्यस्सन्देहः. या तु क्वचिद्व्यभिचारादप्रामाण्याशङ्का सा आप्तत्वादिना निराक्रियत इत्युक्तम्. यदि त्वेवं ज्ञानविशेषावगतिरुच्यते, य एवं अवधारितो भवति नायं अनन्वितार्थानि पदानि प्रयुङ्क्ते, न चानवगतान्वयानि, तन्नूनं अमीषां अनेनान्वयो ज्ञात इति. किं इदानीं विदितपदपदार्थसङ्गतिः श्रोता पुंवाक्यादर्थं  
न बुध्यत एव. यद्येवं अनुत्तरा गुरवः. जाता तु बुद्धिरसन्दिग्धाविपर्यस्ता च न वेदवाक्यजनिताया धियो विशिष्येत. शङ्कामात्रं तु कथञ्चिद्वेदेऽपि वाक्यत्वादिना भवतीति न तावता तदप्रामाण्यम्. ताभ्यां इति. बुद्धिशब्दाभ्यां इत्यर्थः । । ४० । ।

 अतो वक्त्रभिप्रायावगतौ प्रत्यक्षादिप्रमाणासम्भवात्तदनवगमे{३,११९}चार्थानुमानानुपपत्तेश्श्रोतुरप्राप्तपूर्वं अर्थं प्रापयन्ती पुरुषोक्तिर्वेदवदागम एवेत्याह तेनेति । । ४१ । ।

 यदपि चेदं उच्यते. वेदस्तावद्भिन्नविषयतया प्रमाणान्तरं एवेति, तदपि मनोरथमात्रं एवेत्याह न चापीति. न शक्यते वक्तुं इत्यभिप्रायः. किं इति न शक्यते. अत आह लिङ्गं इति. यदा पूर्वोक्तैर्हेतुभिरविशेषेण सर्वं एव शाब्दं अनुमानादभिन्नं इत्युक्तं, तदा कथं तद्गोचरस्याननुमेयत्वं भविष्यतीति भावः । । ४२ । ।

 नन्वर्थात्मना तावल्लिङ्गेनाननुमितपूर्वं अर्थं वेदो बोधयतीति प्रमाणान्तरं भविष्यतीत्यत आह न चेति. धूमवत्त्वकृतकत्वादीनां हि सत्यप्यवान्तरभेदे यथैव त्रैलक्षण्यापरित्यागेनानुमानत्वं एवं इहापि स्यात्. यदि तु तदेव नास्तीत्युच्यते, तत्तर्हि वचनीयम्, किं अवान्तरभेदोपन्यासेनेति । । ४३ । ।

 अन्ये तु प्रक्षीणशक्तयोऽभेदं एवाश्रित्यैकदेशिनः प्रत्यवस्थिताः, तद्दर्शयति एवं स्थित इति. अयं हि तेषां अभिप्रायः चोदनाप्रामाण्यं हि प्रतिज्ञातं, तच्चानुमानत्वेऽपि वेदवचसस्सिध्यत्येव. यथैव हि शब्दमध्याद्वेदः प्रमाणम्. एवं अनुमानेभ्यो वेदोनुमानं इति किं अतिप्रयत्नतो भेदप्रतिपादनेनेति. ननु भविष्यत्वाद्धर्मो नानुमीयते इत्युक्तं भाष्यकारेण. अतोऽनुमानत्वाभ्युपगमे तद्विरोधो भवेदत आह
भविष्यतीति. अर्थरूपलिङ्गाभिप्रायेण तन्निराकृतं इत्यर्थः । । ४४ । ।

{३,१२०} एतदपि दूषयति संज्ञेति. यदि पश्चान्मानसामान्यादनुमानत्वं तदस्तु, न च तदभ्युपगमे दोष इत्यर्थः. लक्षणैकत्वेन त्वभेद इष्टेऽनुमानलक्षणाभावात्प्रमाणान्तरानभ्युपगमाच्चाप्रामाण्यं एव वेदवचसां आपद्यत इत्याह लक्षणेनेति । । ४६ । ।

 ननूक्तं लक्षणैकत्वं आप्तवादाविसंवादसामान्यादित्यत्राह
आप्तवादेति. पुंवाक्यानां अनेन प्रकारेणानुमानत्वात्प्रामाण्यं सिद्ध्यति न वेदवचसां इति भावः । । ४७ । ।

 किं इति न सिद्ध्यति. अत आह वेदे त्विति. आप्तनराभावात्तावन्नाप्तवादत्वेनाविसंवादादनुमानम्. न चातीन्द्रियैरर्थैर्वेदानां सम्बन्धानुभवस्सिध्यतीत्यप्रमाणं एव भवेयुः. नाप्तसन्दृब्धा वेदा इति वेदाधिकरणे वक्ष्यतीति । । ४८ । ।

 ननु प्रमाणान्तरसङ्गतार्थानि वेदैकदेशभूतानि क्षेपिष्ठादिवाक्यानि दृष्ट्वा इतराण्यप्यग्निहोत्रादिवाक्यानि वेदत्वात्सत्यार्थान्यनुमास्यन्ते. अतोऽस्ति लक्षणेनानुमानत्वं इत्याह
नन्विति । । ४९ । ।

{३,१२१} एतदपि दूषयति नादित्येति. आदित्ययूपवाक्ये वर्तमानो वेदत्वहेतुरनैकान्तिक इति. ननु नेदं वाक्यं असत्यार्थम्, आदित्यशब्दो हि सारूप्याद्गौणो यूपे वर्तत इति तत्सिद्धिसूत्रे वक्ष्यते, अत आह तद्वदिति. कर्मफलसम्बन्धवाक्यान्यपि तद्वदेव गौणानि भवेयुरिति. अपि च प्राक्स्वमहिम्ना वेदप्रामाण्यबलेनाप्रामाण्यानुमानानि प्रत्युक्तानि. अनुमानत्वाभ्युपगमे तुल्यबलतया तान्यपि दुर्वारप्रसरणानीत्याह नात इति । । ५० । ।

 अतो लक्षणभेदेनैव शब्दस्य प्रमाणान्तरत्वे इष्यमाणे वेदाः प्रमाणं भवन्ति. लोकवेदयोश्च समं एव प्रमाणता सिद्धेत्याह तस्मादिति । । ५१ । ।

 लक्षणं अपि यथा परैराश्रितं आप्तोपदेशश्शब्द इति, तथाप्याप्ताभावान्न प्रामाण्यं वेदस्येति तन्नाश्रयणीयं इत्याह तेनेति वेदान्तेन. लोकेऽपि नाप्तत्वं प्रामाण्ये कारणं इत्याह लोक इति । । ५२ । ।

 कारणं आह पुरस्तादिति. आप्तत्वेन ह्यपवादाशङ्कानिराकरणमात्रम्. प्रामाण्यं तु सर्वसंविदां सहजं एवेति स्वतःप्रामाण्यवादे वर्णितं इति. किं तर्ह्यागमलक्षणं अत आह तस्मादिति. निर्दोषशब्दजनितं विज्ञानं प्रमाणं इति । । ५३ । ।

{३,१२२} एकञ्जातीयकस्य शब्दस्य चानुमानेन प्रामाण्यं एव समं, न लक्षणं इत्याह अनुमानेनेति । । ५३ । ।

 स्वमतेनेदानीं पदस्यानुमानाद्भेदं वदिष्यंस्तत्प्रतिपादने कारणं आह पद इति. यद्यपि पदस्य पदार्थे प्रमाणत्वान्न तद्भेदप्रतिपादनं उपयुज्यते, तथापि परैः पदान्युदाहृत्य विचारः कृत इति तद्भेदं एव प्रतिपादयामः. अत्रेति. पद इत्यर्थः । । ५४ । ।

 तदिदानीं भेदकारणं आह विषय इति. विषयभेदं एव दर्शयति
सामान्येति. आकृत्यधिकरणे हि पदस्य सामान्यविषयत्वं स्थापयिष्यत इति । । ५५ । ।

 अनुमानं तु धर्मविशिष्टधर्मिविषयं इत्यनुमानपरिच्छेदे साधितं इत्याह धर्मीति. लिङ्गं अस्यास्तीति लिङ्गी. तस्य विशिष्टस्य प्रसाधकं लिङ्गं अस्तीति. नन्वनुमाने व्याप्तिबलेन धर्मसामान्यं अनुमीयत इत्यत आह न तावदिति. यावत्तदनुमानं तद्विषयं विशिष्टविषयं न भवति तावदनुमानं एव न भवति, न धर्ममा(?त्रं ।त्रविषयं) सिद्धत्वादित्युक्तं इति । । ५६ । ।

 ननु पदं अपि विशिष्टगोचरं दृष्टं यथा को राजा यातीति पृष्टे परः प्रतिब्रवीति, पाञ्चालराज इति. तदा केवलादेव पाञ्चालराजपदात्क्रियाविशिष्टः पुरुषोऽवगम्यते, अत आह सामान्यादिति. यदेव{३,१२३}किञ्चित्शाब्दे सामान्यादतिरिक्तं अवगम्यते स वाक्यस्यैव विषयः. वाक्यं एव हि तदनुषक्तयातिपदं पाञ्चालराजो यातीति. नन्वस्तु श्रुतस्यानुषङ्गः, अश्रुतेऽपि पदान्तरे पदादेकस्माद्विशिष्टबोधो दृष्टः, यथा द्वारं इत्युक्ते विव्रियतां इति, अत्र कथं अत आह सामर्थ्यादिति. कारकं हि क्रियया विदितव्याप्तिकम्, व्याप्तिसामर्थ्यादेव क्रियापदं अनुमापयति. अनुमितक्रियापदाद्वाक्यादेव तत्रापि  
विशिष्टार्थप्रत्यय इति । । ५७ । ।

 अत्र चोदयति सङ्ख्येति. परिहरति न तावदिति. यत्र हि सङ्ख्यादयोऽवगम्यन्ते तत्र कथं अत आह यत्रापीति. सम्भवव्यभिचाराभ्यां हि विशेषणं अर्थवद्भवति. आकृतिस्तु न तावदेकत्वं व्यभिचरति, द्वित्वादयस्त्वेकत्वान्न सम्भवन्तीति तदाक्षिप्ताया व्यक्तेरेव विशेषणं सङ्ख्यादय इति । । ५८ । ।

 तदेवं तावदनुरञ्जनेन व्यक्तेर्विशेषणं इत्युक्तम्, तादर्थ्येन तु क्रियां भावनां सङ्ख्यादयो विशिंषन्ति. तत्र हि श्रुत्यादिभिर्विनियुज्यन्ते. यथा पशोरेकत्वेऽरुणादिषु च वक्ष्यत इत्याह
पदान्तरेति. पदान्तरत्वेनात्यन्तविप्रकृष्टविशेषणतां दर्शयतीति । । ५८ । ।

 यत्तर्हि वाक्यार्थवृत्तिविशिष्टविषयं गोमदादिपदं तदनुमानं भविष्यत्यत आह वाक्यार्थ इति. यद्यपि तावदिदं विशिष्टार्थगोचरम्, तथापि नानुमानत्वम्. सिद्धो हि धर्मी केनचिद्धर्मेणासिद्धेन विशिष्टस्साध्यमानः पक्षो भवति. इह तु पदोच्चारणात्प्राङ्न किञ्चित्प्रतिपन्नम्. उच्चरित्रे तु पदे विशिष्टः प्रतिपन्न एवेति किं साध्यं इति. सिद्धत्वं एव{३,१२४}दर्शयति
तावानिति. न तावदगृहीतसम्बन्धश्शब्दाद्विशिष्टं प्रत्येति. गृहीतसम्बन्धस्तु प्रतिपद्यमानो व्युत्पत्तिकालावगतान्न किञ्चिदधिकं प्रत्येतीति कथं अनुमानं भवतीति । । ६० । ।

 अपि चात्र भिन्नयोरेव प्रकृतिप्रत्ययात्मनोः पदभागयोर्भिन्नावेवार्थौ प्रतिपन्नौ विशेषणविशेष्यभावं अनुभवत इति सिद्धं वैषम्यं इत्याह भेदबुद्धेरिति. इदं तु पाचकादिशब्देषु युक्तं वक्तुम्, तत्र हि (धातुना) पाकः प्रत्ययेन च कर्तृमात्रं उपात्तम्. आर्थस्तु विशिष्टप्रत्ययः. गोमदादौ तु तदस्यास्तीति विशिष्ट एवार्थे तद्धितः स्मर्यत इति कुतो वैषम्यम्, उक्तं अत्र तावानेव हीति व्युत्पत्तिकालावगतादनधिकविषयत्वम्, इदं तु पाचकादिशब्दार्थ(?ं ए ।ए)वोक्तं इति. किञ्चानुमाने स्वतन्त्रगृहीत एव पर्वतादिर्विशेष्यः स्वतन्त्रस्मृतेनाग्न्यादिना विशेषणेन विशिष्टोऽवगम्यते.  
शब्देनोभयोः स्वतन्त्रग्रहणं अस्तीत्याह विशेषणेति. ग्रहणं उपलक्षणार्थं, स्मरणं चेत्यर्थः । । ६१ । ।

 वैषम्यान्तरं आह विशेष्येति । । ६१ । ।

 अत्र चोदयति अथेति. अत्रापि शब्दस्यैव प्रथमावगतस्यार्थविशिष्टत्वेन साध्यत्वान्न क्रमव्यतिक्रमो भविष्यतीति । । ६२ । ।

 अत्र दूषणं आह प्रतिज्ञार्थेति. प्रतिज्ञार्थः पक्षः, स च धर्मविशिष्टो धर्मी, विशिष्टापेक्षया धर्म्येकदेश उच्यते. स एव हेतुः प्रसज्यते. शब्दो हि धर्मितयोपात्तः स एव हेतुरिति. ननु यदा दूराद्धूमस्याधारविशेषो न लक्ष्यते तदा धूमोऽग्निमत्तया साध्यते, हेतुश्च भवति. तद्वदिहापि भविष्यत्यत आह पक्ष इति. धूमविशेषो हि सम्प्रति{३,१२५}दृश्यमानः पक्षः पूर्वावगतस्सपक्षः तदनुगतं च सामान्यं हेतुरिति पक्षसपक्षहेतुविभागोपपत्तिरिति । । ६३ । ।

 नन्विहापि शब्दविशेषं पक्षीकृत्य शब्दत्वं हेतुं वक्ष्यामः, अत आह शब्दत्वं इति. अर्थविशेषो ह्यनुमित्सितः, न चास्य शब्दत्वं गमकं अनैकान्तिकत्वादिति. नन्ववान्तरसामान्यं तर्हि गोशब्दत्वं हेतुर्भविष्यत्यत आह गोशब्दत्वं इति. अतोऽत्रैकैव व्यक्तिरर्थेन विशेष्या हेतुतया चाभिधातव्येति दुष्परिहरं प्रतिज्ञार्थैकदेशत्वं इत्यभिप्रायेणाह
व्यक्तिरिति । । ६४ । ।

 ननु व्यञ्जकभेदभिन्नैकैव व्यक्तिः पक्षीकरिष्यते इत्याह भवेदिति. परिहरति न त्विति. नौपाधिको भेदो वस्तु भिनत्ति, तत्प्रत्ययानपायादिति भावः. अपि च विशिष्टता सम्बन्धे सति भवति, तदिह कीदृशोऽर्थशब्दयोस्सम्बन्ध इत्याह कथं वेति. न तावत्शब्ददेशेऽर्थो दृश्यते, मुखे हि शब्दः, भूमावर्थः. नापि शब्दकाले, कलौ कृतयुगार्थस्याभावादित्याह न तावदिति । । ६५ । ।

 अथार्थप्रतीत्या विशिष्टश्शब्दस्साध्यते, अस्ति हि सा शब्दकाल इति तदेतदाशङ्कते तत्प्रतीतिरिति. एतदपि दूषयति परं इति. प्रतीत्या विशिष्टेऽनुमीयमाने सा तावत्पूर्वसिद्धा ग्रहीतव्या. सा चेत्ज्ञाता किं अपरं अनुमीयत इति. ननु सम्प्रत्युपलभ्यमानं द्रुतादिविशेषं पक्षीकृत्य तस्य प्रत्यायनशक्तिविशिष्टता साध्यते, सपक्षं च{३,१२६}व्युत्पत्तिकालावगतविशेषम्, उभयानुगतं गोशब्दसामान्यं हेतुं करिष्यामः, न प्रतिज्ञार्थैकदेशता भविष्यत्यत आह न प्रत्यायनेति अयं अभिप्रायः न द्रुतादिविशेषाणां देशादिनिबन्धनोऽर्थेन सम्बन्धो विद्यते. प्रत्यायनशक्तिविशिष्टता  
चापि तेषां न सम्भवतीति । । ६६ । ।

 किं इति न सम्भवत्यत आह विशेषाणां इति. यथा पक्षीकृतस्य महतो धूमस्यैकदेशेऽधस्तादग्निरस्तीति तद्विशिष्टो धूमस्साध्यो भवति. नैवं द्रुतादिविशेषाणां प्रत्यायनशक्तियोगः. तेषां व्यभिचारेणाप्रत्यायकत्वादिति. यत्तु तेषां सामान्यं गोशब्दस्स प्रत्यायनशक्तिविशिष्टः, तत्र च पक्षे स एव पक्षो हेतुश्चेत्युक्तं एवेत्याह सामान्यस्येति । । ६७ । ।

 अतोऽर्थविशिष्टश्शब्दो नानुमेय इत्युपसंहरन्नाह तस्मादिति । । ६७ । ।

 एवं तावत्शब्दो न पक्ष इत्युक्तम्. यदि त्वर्थं पक्षीकृत्य शब्दो हेतुरित्युच्यते. तदप्ययुक्तम्. अपक्षधर्मत्वादित्याह कथं चेति. कथं च निरूप्यत इति भावः । । ६८ । ।

 किं इति न निरूप्यतेऽत आह न क्रियेति. कस्याञ्चित्क्रियायां कर्तृतया सम्बद्धं किञ्चित्कस्यचित्सम्बन्धी भवति, क्रियाकारकसम्बन्धपूर्वकत्वात्शेषसम्बन्धानां स्वस्वाम्यादीनां इति. तत्र स्वस्वामिसम्बन्धस्तावत्क्रियाकारकसम्बन्धपूर्वक इत्याह राजेति. प्रथमं हि भरणक्रियायां कर्तृकर्मभावं आपन्नौ राजपुरुषौ स्वस्वामिसम्बन्धं अनुभवत इति । । ६९ । ।

{३,१२७} एवं अवयवावयविसम्बन्धोऽपि क्रियागर्भ इत्याह वृक्ष इति. वृक्षोऽवयवी ह्यवयवेषु तिष्ठतीति प्रतीतिः. कदाचित्त्ववयवा एव शाखादयस्तस्मिन्निति प्रितीतिः. तदेवं स्थितिक्रियाकर्तृभावनिबन्धनोऽवयवावयविसम्बन्ध इति. एवं संयोगोऽपि क्रियागर्भ एवेत्याह देश इति. अग्निमद्देशे भवने कर्ता भवन्धूमोऽग्निमतो देशस्य संयोगी भवतीति । । \[७०\] । ।

 एवं कार्यकारणभावादयोऽपि सम्बन्धाः क्रियाकारकसम्बन्धपूर्वका इत्याह कार्येति. किण्वं हि सुराया बीजं सुरात्मके परिणामे कर्तृभवत्सुरायाः कारणं इत्युच्यते. तथा समूहसमूहिसम्बन्धोऽपि. सेनाकार्यं प्रतिपक्षजयं अंशेन कुर्वन्हस्ती सेनायास्सम्बन्धितयोच्यत इति. शब्दार्थयोस्तु न कश्चिदेवं आकारस्सम्बन्धस्यावगम्यते. न चानिरूपिताकारस्सम्बन्धोऽस्तीति शक्यते वक्तुं इत्याह न चेति । । \[७१\]
| |

 न च सम्बन्धं अन्तरेण पक्षस्य धर्म इति विग्रहगता षष्ठी पक्षधर्म इति च तत्पुरुषसमासो वा घटत इत्याह न चास्तीति. वृत्तिविग्रहावपि नोपपन्नाविति. उपसंहरति तस्मादिति । । ७२ । ।

 अन्ये तु शब्दोऽर्थविषय इत्येवं तद्धर्मतां आहुः. यथानुपलब्धिरभावे प्रमेय इति वक्ष्यते. तदेतदुपन्यस्यति निवृत्त इति । । ७३ । ।

{३,१२८} एतदपि नोपपन्नं इत्याह तैरपीति. न केनापि प्रकारेण विषयविषयिभावो घटत इत्यर्थः. यथा न घटते तदेतदाह न तदिति । । ७४ । ।

 सर्वप्रकारासम्भवात्पारिशेष्येण तद्विषयबुद्धिजनकतया तद्विषयता वक्तव्या, एवं च तद्विषयबुद्धिजनकत्वस्य वाच्यवाचकभावं अन्तरेणानुपपत्तेस्तदभ्युपगमः कार्यः. तत्सिद्धौ च न प्रतीत्यङ्गं पक्षधर्मता. न चापक्षधर्मजनिता प्रतीतिरनुमानं इत्याह तस्मादिति द्वयेन । । ७५ ७६ । ।

 यदि तु पक्षधर्मतैव तद्विषयबुद्धिजनने हेतुरिष्यते. ततस्तद्व्यतिरेकेण पक्षधर्मताया एवानुपपत्तेरितरेतराश्रयत्वं अतो नेयं अपि कल्पना घटत इत्याह गमकत्वादिति । । ७७ । ।

 इतश्च न पक्षधर्मतेत्याह न चेति. अनवगतवाच्यवाचकसम्बन्धाः स्वरूपातिरेकेण न शब्दं कस्यचिद्धर्मतया जानन्ति. येन पक्षधर्मबुद्धिश्शब्दे भवेदिति । । ७८ । ।

{३,१२९} स्वरूपमात्रविज्ञानं तु न धूमादौ पक्षधर्मतायां हेतुः, अपि तु धर्मिसम्बन्धः. न चासावस्तीत्यभिप्रायेणाह न चेति. नन्वत्राप्यर्थेन धर्मिणा प्रथमं व्युत्पत्तिकाले सम्बन्धोऽवगत एव, आह न चापीति । । ७९ । ।

 पूर्वसम्बन्धनिरपेक्ष एवायं अव्युत्पन्नसम्बन्धस्यापि पक्षधर्मसम्बन्धो भासते, न चात्र तथेत्याह धूमवानिति मतिरन्तेन. यत एव तन्निरपेक्षोऽयं पक्षधर्मसम्बन्धः, अत एव तदुत्तरस्मात्सपक्षसत्त्वलक्षणाद्भिद्यते, अन्यथा तदभेद एव स्यादित्याह
तेनेति. त्रीणि हेतोर्लक्षणानि पक्षधर्मता सपक्षे सत्ता विपक्षाद्व्यावृत्तिः. तत्र च पक्षधर्मताया उत्तरं सपक्षसम्बन्धं उत्तरलक्षणं अपदिशतीति । । ८० । ।

 शब्दे त्वेवं नास्तीत्याह न त्वत्रेति. पूर्वसम्बन्धापेक्षया चेयं अवगम्यमानार्थप्रतीत्युत्तरकालं अवगम्यते. अतो न तदङ्गं इत्याह न चेति । । \[८१\] । ।

 इतश्च न पक्षधर्मतेत्याह न च धर्मीति. अर्थादन्यस्तावद्धर्मी न प्रमीयत इति भावः । । ८२ । ।

 यस्त्वसावर्थो धर्मितया कल्पनीयः, यद्धर्मतयावगतश्शब्दः{३,१३०}पक्षधर्मो भवति, परस्तादपि स तावानेव प्रमातव्यः. तद्यदि पक्षधर्मत्वं अवगन्तुं असौ प्रथमं एवावगम्यते, ततो गृहीते तस्मिन्किं परभाविना पक्षधर्मादिज्ञानेन अतो नानुमानतेत्याह
यश्चेति द्वयेन । । ८३ ८४ । ।

 अन्वयं इदानीं दूषयति अन्वय इति. कथं न निरूप्यते, अत आह
व्यापारेणेति । । ८५ । ।

 एतदेव दर्शयति यत्रेति. इह त्वेवं नास्तीत्याह न त्विति । । ८६ । ।

 कथं नेत्यत आह न तावदिति. इदं च पूर्वं एवोक्तं इति. ननु वैभवाच्छब्दस्य नित्यत्वाच्चार्थस्य शब्दार्थयोश्शक्यतेऽन्वयो दर्शयितुं इत्याह भवेदिति. परिहरति सर्वार्थेष्विति । । ८७ । ।

 किं अतो यद्येवं अत आह तेनेति । । ८८ । ।

 प्रकारान्तरेण सम्बन्धं आशङ्कते अथैवं इति । । ८९ । ।

{३,१३१} एतदपि दूषयति नैवं इति. कारणं आह दृष्टो हीति (अस्मा)भिरन्तेन. क्व दृष्टः, अत आह अव्युत्पन्नेति । । ९० । ।

 ननु द्वितीयादिप्रयोगे शब्दार्थप्रत्यययोरन्वयो ग्रहीष्यत इत्याशङ्कते द्वितीयादीति. एतदपि दूषयति शतकृत्व इति. शतकृत्वः प्रयोगेऽप्यजिज्ञासुर्न सम्बन्धं बुध्यते. अविदितसम्बन्धश्च नार्थं प्रत्येतीति । । ९१ । ।

 ननु ज्ञातसम्बन्धस्य तावन्न शब्दज्ञानं अर्थज्ञानं व्यभिचरति. तस्यैव चानुमानत्वं इष्यत इत्याह नन्विति. परिहरति यद्येवं इति. यदि ज्ञातसम्बन्धस्यान्वयः, अन्य एव तर्हि सम्बन्धश्शब्दार्थयोरभ्युपगम्यत इति
| | ९२ | |

 ततः किं अत आह नाङ्गं इति. यदि नाङ्गं, किं जातं अत आह
अन्वयेति. असत्यन्वये ज्ञानं नानुमानं इति भावः । । ९३ । ।

 अन्वयस्तु पूर्वावगतप्रतीतिसामर्थ्यानुसारेणैव जायमानो नार्थप्रतीतौ कारणं इत्याह ज्ञात इति । । ९४ । ।

{३,१३२} उपसंहरति तस्मादिति. अनुमाने तु नान्वयात्पूर्वं गमकत्वसिद्धिरित्याह न चेति । । ९५ । ।

 व्यतिरेकं इदानीं दूषयति व्यतिरेक इति. न ह्यनवगतेऽर्थे तज्ज्ञानेन विना शब्दज्ञानं भवतीति व्यतिरेकश्शक्यतेऽवगन्तुम्. अवगतश्चेदर्थः किं व्यतिरेकाश्रयणेनेति । । ९६ । ।

 किं इदानीं अनुपयोगिनावन्वयव्यतिरेकौ शब्दे नेत्याह सम्बन्धं इति. शक्तिनि(ष्कर्षे त)योर्व्यापारो वाच्यवाचकरूपश्शब्दार्थयोः सम्बन्ध इति । । ९७ । ।

 एवं च त्रैलक्षण्यपरित्यागेनाननुमानत्वं प्रसाध्य प्रयोगेण दर्शयति तस्मादिति. शब्दो नानुमानं त्रैरूप्यरहितत्वात्प्रत्यक्षवत्. तादृग्विषयवर्जनात्. तद्वदेव तादृक्. विषयवर्जनं च सामान्यविषयत्वं हीत्यादिना वर्णितं एवेति । । ९८ । ।

 इदं च पदस्यानुमानाद्भेदप्रतिपादनं प्रौढिप्रदर्शनार्थं अस्माभिः कृतम्. न तु पदं प्रमाणं इत्याह सतीति । । ९९ । ।

{३,१३३} यथा न प्रमाणं तथा दर्शयति पदं इति. तानेव चतुरः प्रकारानाह
प्रत्यक्ष इति । । १०० । ।

 एष्वर्थेषु प्रयुक्तस्य यथा न प्रामाण्यं तथाह तत्रेति । । १०१ । ।

 अदृष्टपूर्वे तु सम्प्रति प्रत्यक्षेऽनुत्पत्तिलक्षणं एवाप्रामाण्यं इत्याह अदृष्टपूर्व इति. सम्बन्धज्ञानं एव वा तदा जायत इत्याह सम्बन्धेति. न च सम्बन्ध एव पदस्य प्रमेय इति वाच्यम्, तस्यार्थापत्तिप्रमेयत्वादित्यभिप्रायेणाह सम्बन्ध इति. तदर्थस्तु प्रत्यक्षादवगत इत्याह योऽर्थ इति । । १०२ । ।

 अननुभूतपूर्वे परोक्षे च ज्ञानानुत्पत्तिरेवेत्याह परोक्ष इति. अनुभूते तु परोक्षे स्मृतिरित्याह परोक्ष इति । । १०३ । ।

 ननु स्मृतिं एव जनयत्प्रमाणं भविष्यत्यत आह प्रमित इति. प्रमितविषया हि स्मृतिः, सन्निकृष्टार्थगोचरं च प्रमाणं इति स्थितिरिति. कथं पुनः प्रमितविषयं न प्रमाणं अत आह परिच्छेदेति. परिच्छेदफलं हि प्रमाणम्. न च स्मृत्या किञ्चित्परिच्छिद्यते, पूर्वविज्ञानमात्रोपस्थापकत्वादिति । । १०४ । ।

{३,१३४} अत्र चोदयति तादात्विकेति. यद्यपि पूर्वं असावर्थोऽवगतः, तथापि तदानीं सत्तां बोधयन्ती प्रत्यभिज्ञानवत्स्मृतिः प्रमाणं किं इति न भवतीति
| | १०५ | |

 परिहरति यावानिति. उत्पद्यते स्मृतिरन्यदा, न तु प्रत्यभिज्ञानवत्तदनीं वस्तुनस्सत्तां निश्चाययति, पूर्वज्ञानानुसारित्वादिति । । १०६ । ।

 ननु पूर्वसंस्कारमात्रजा हि स्मृतिः, इदं तु प्रत्युत्पन्नकारणकं पदात्पदार्थज्ञानं ग्रहणं एव, कथं स्मृतिरुच्यते. अत आह पदं इति. मा भूत्स्मरणं, ग्रहणं अपीदं अनधिकविषयं एवाधिकप्रतिभासाभावात्, अतो न पदं स्मारकेभ्यस्सदृशादृष्टादिभ्यो विशिष्यत इत्यप्रमाणं इति. ननु क्रियाकारकयोरन्यतरोच्चारणेऽवश्यं अन्यतरस्यान्यतरव्यतिषङ्गो बुद्धौ भवति. अतः कथं उच्यते नाधिक्यं अवगम्यत इत्यत आह यदाधिक्यं इति. पदान्तरस्यैवासौ प्रसादो न पदस्यैकस्यैवेत्यर्थः । । १०७ । ।

 इदं चास्माभिस्सौहृदमात्रेण शिष्येभ्यः कथ्यते न पदं प्रमाणं इति. न तु तत्प्रमाणत्वे वाक्यार्थो नागमार्थो भवति. तेन हि प्रमाणेनापि भवतावश्यं पदार्थे भवितव्यम्. अतः प्रमाणान्तरानधिगतं अर्थं गमयद्वाक्यं प्रमाणं एव. एवं अनुमानान्तर्गतत्वेऽपि पदस्य न काचित्क्षतिः, वाक्यार्थस्याननुमेयत्वादित्याह प्रमाणं इति । । १०८ । ।

{३,१३५}आह वाक्यार्थज्ञानस्यैव कथं अननुमानत्वं, तदप्यालोचितानुगमनं अनुमानं एवात आह वाक्यार्थ इति. अगृहीतसम्बन्धा एव पदार्थाः वाक्यार्थं गमयन्ति. अतो न वाक्यार्थज्ञानं अनुमानम्. एवञ् च दर्शयितव्यं वाक्यार्थबुद्धिरनुमानाद्भिन्ना सम्बन्धानुभवादृते जायमानत्वादक्षबुद्धिवदिति । । १०९ । ।

 कथं पुनरप्रतिबद्धं अर्थान्तरस्य प्रतिपादकम्, एवं ह्यतिप्रसङ्गः. अतोऽसिद्धो हेतुरत आह वाक्येति. ये च परैः पदार्थबुद्धेरनुमानादभेदहेतव उक्ताः, ते तावद्बहवो वाक्यार्थबुद्धावसिद्धा इत्याह सर्वेषां इति. वाक्यार्थबुद्धिर्हि न तावदन्वयव्यतिरेकजा. नापि सम्बन्धपूर्विका. नैव प्रत्यक्षदर्शनप्रभवा. पदादवगतानां पदार्थानां तत्कारणत्वात्. सामान्यविषयत्वं अप्यसिद्धं विशिष्टविषयत्वात्. प्रत्यक्षान्यप्रमाणत्वतददृष्टार्थबोधने तूपमानादीनि प्रसाध्य नैकान्तिकीकार्ये. तददृष्टार्थबोधनं चानुमानाभासैरप्यनैकान्तिकम्. एवं त्रिकालविषयम्  
अप्यनुमानाभासेनैव. एवं एव पदार्थबुद्धावपि दर्शयितव्यम्. अन्वयव्यतिरेकजत्वं तु तत्राप्यसिद्धं एव. उक्तं हि शब्दशक्तिनिर्धारणे तयोर्व्यापारो न बुद्धिजन्मनीति. सम्बन्धपूर्वकत्वं तु यद्यविशेषितं तत्प्रत्यक्षेणैवानैकान्तिकम्, तदपि हीन्द्रियार्थसम्बन्धपूर्वकं एव. अथानुमानाङ्गसम्बन्धपूर्वकत्वं, तदसिद्धम्, व्याप्तिर्हि तदङ्गम्. न च पदात्पदार्थज्ञाने व्याप्तिः कारणम्. सामान्यविषयत्वं चाभासेनैवानैकान्तिकं एव प्रत्यक्षदर्शन(प्रभवत्व)प्रत्यक्षान्यप्रमाणत्वतददृष्टार्थबोधनानि तूपमानादिभिरपीति । । ११० । ।

 यत एवैवं वाक्यार्थबुद्धिस्सहार्थैरदृष्टेष्वपि वाक्येषु पदार्थमात्रविदो जायते. अतोऽस्याः स्फुटतरं अनुमानाद्भेदं पश्यन्तस्सौगतास्ततोऽवतीर्यागमस्यानुमानव्यतिरेकात्बिभ्यतः पदाभेदविचारणायां एव क्लिष्टाः. एवं हि{३,१३६}मन्यन्ते. अस्तु तावत्पदं अप्यनुमानादभिन्नम्. एतावतापीह शब्दानुमानयोरैक्यं इति वाक्प्रवर्तत एवेति सोपहासं आह वाक्येष्विति । । १११ । ।

इत्युपाध्यायसुचरितमिश्रकृतौ काशिकाटीकायां

शब्दपरिच्छेदः समाप्तः । ।

००७ उपमानपरिच्छेद

अथोपमानपरिच्छेदः

 उपमानं अपि सादृश्यं असन्निकृष्टेऽर्थे बुद्धिं उत्पादयति. यथा गवयदर्शनं गोस्मरणस्येति भाष्यम्. अस्यायं तात्पर्यार्थः उपमानं अपि न परीक्षणीयम्, एवं लक्षणकत्वेनाव्यभिचारादिति. अवयवार्थस्त्वेकत्र दृश्यमानं सादृश्यं प्रतियोग्यन्तरे दृश्यमानप्रतियोगिसादृश्यविशिष्टतयासन्निकृष्टेऽर्थे यां बुद्धिं उत्पादयति एतत्सादृश्यविशिष्टोऽसाविति, सोपमानं इति यत्तदोरध्याहारः. न च वाच्यं विषयविशेषानुपादानात्कथं सादृश्यविशिष्टविषया बुद्धिरवगम्यत इति, प्रसिद्धप्रमाणानुवादेन ह्यत्रापरीक्षा प्रतिपाद्यते. लोके च  
सादृश्यविशिष्टविषयैव{३,१३७}बुद्धिरुपमानं इति प्रसिद्धम्. अतो न दोषः. दृश्यमानविशेषणं एकदेशदर्शनादितिवदनुपात्तं इति चेद्न. उदाहरणे उपादानात्. एवं ह्याह यथा गवयदर्शनं गोस्मरणस्येति. अस्यार्थः दृश्यतेऽस्मिन्निति दर्शनं, अधिकरणे ल्युट्. गवयो दर्शनं अस्येति गवयदर्शनम्. सादृश्यं अन्यपदार्थः. एतदुक्तं भवति गवये दृश्यमानं सादृश्यं इति. अत्रोदाहरणानुसारेण लक्षणवाक्येऽपि दृश्यमानं एव सादृश्यं अभिमतं इति गम्यते. गोस्मरणस्येति च नन्दिग्रही(पा ३.१.१३४)त्यादिना कर्तरि ल्युः. गां स्मरतः प्रमातुः. यथा गवये दृश्यमानं सादृश्यं एतत्सदृशा गौरिति बुद्धिं उत्पादयतीति.  
सङ्गतिस्तु प्रसिद्धिबाहुल्यात्शाब्दानन्तरं उपमानं इति प्रागेवोक्तम्. अत्र चोदयति प्रसिद्धप्रमाणानुवादेनात्रापरीक्षा प्रतिपाद्यते. अतो यथा नैयायिकोक्तं उपमानं प्रमाणं आश्रीयते, एवं तदुक्तं एवोपमानलक्षणं आश्रयितुं उचितम्. एवं हि तैरुक्तं प्रसिद्धसाधर्म्यात्साध्यसाधनं उपमानं इति. अस्यार्थः प्रसिद्धेन गवादिना साधर्म्यात्साध्यस्याप्रसिद्धस्य गवयादेः कञ्चिदनभिज्ञं प्रति साधनं प्रज्ञापनं यादृशो गौस्तादृशो गवय इति वाक्यं, तज्जनिता वा बुद्धिरुपमानं इति. तदेतत्परिहारेण लक्षणान्तरप्रणयने कारणं वाच्यं इत्यत आह कीदृगिति द्वयेन. सत्यं नैयायिकैरिदं उक्तम्. न तु युक्तम्. अनन्तरोक्तागमाबहिर्भावात्.  
शब्दविज्ञानाद्धीदं असन्निकृष्टेऽर्थे विज्ञानम्. अतोऽन्यथैव शाबरे तन्त्रे उपमानं वर्णितं इति । । १ २ । ।

 नैयायिकागमलक्षणानुसारेणाप्यस्यागमत्वं अवगम्यत इत्याह
पुरुषेति. एवं हि नैयायिकानां शाब्दलक्षणं आप्तोपदेशश्शब्द इति. अत्रापि चाप्तपुरुषप्रत्ययेनैवापरिदृष्टे गवयादौ सादृश्येन सम्प्रत्ययो भवति. नानाप्ता(?द्धि ।द्वि)संवादात्. अत आप्तस्यैवेदं वचनं अव्यभिचारीति मत्वा तद्बलभावी निश्चयो जायते, तेषां अप्यागम एवेति । । ३ । ।

{३,१३८} ननु शाबरेऽपि सदृशदर्शनात्सदृशान्तरे ज्ञानं उपमानं इति वर्णितम्. एतदपि स्मरणाबहिर्भावादप्रमाणं एव. यथा हि किञ्चिद्ध्यायतः स्मरणं भवति, एवं सदृशदर्शिनोऽपि सदृशान्तरे स्मरणम्, अतो न ध्यानादिजन्मना स्मृत्या सहास्याः कश्चिद्विशेषः. अतोऽप्रमाणं इत्याह सदृशादिति. नैयायिकलक्षणं तावदागमाबहिर्भावि. शाबरं त्वप्रमाणं एव सङ्गृहातीति । । ४
| |

 ननु स्मृतिसम्भिन्नं अपि देशादिभेदेन जायमानं प्रत्यभिज्ञानं प्रमाणं दृष्टम्. एवं इहापि गां नगरे दृष्टवतो वने गवयदर्शिनस्तद्भानं प्रमाणं भवत्यत आह देशकालादीति. न खलु देशादिभेदस्सन्मात्रतया प्रामाण्ये कारणम्, अपि तर्हि प्रमेयतया, न चेह देशान्तरादिविशिष्टो गौः प्रमीयते, अपि तु नगरावगतस्सम्प्रत्यपि तत्स्थ एव स्मर्यत इति । । ५ । ।

 नैयायिकैकदेशिनां मतं उपन्यस्यति श्रुतेति. येन किलातिदेशवाक्यं श्रुतं यादृशो गौस्तादृशो गवय इति, तस्य श्रुतातिदेशवाक्यस्य वनं प्राप्तस्य यत्स्वयं असौ गोसदृशो गवय इति सादृश्यानुरञ्जितं गवयज्ञानं इदं उपमानं इति । । ६ । ।

{३,१३९} एतदपि दूषयति प्रत्यक्ष इति. गवयस्तावदिन्द्रियसन्निकर्षात्प्रत्यक्षेण प्रतीयते. गोसादृश्यं अप्यतिदेशवाक्यादवगतं स्मर्यत इति नोपमेयं अस्तीति. अत्र चोदयति नन्विति. अयं अभिप्रायः गोसादृश्यविशिष्टो ह्यत्र गवयोऽवगम्यते. न च तत्प्रत्यक्षं, गोरप्रत्यक्षत्वात्. तद्विशिष्टो गवय उपमानस्य विषयः. न ह्यसौ प्रत्यक्षेणावसीयते, गवयमात्रविषयत्वात्तस्य. न चागमादवगतः स्मर्यते, सामान्यविषयत्वादागमस्य. इह चायं असाविति विशेषप्रतिभानादिति । । ७ । ।

 एतदपि विकल्प्य दूषयति पूर्वेति सार्धेन. इदं अत्र विकल्पनीयं अतिदेशवाक्यादवगतात्किञ्चिदधिकं अवगम्यते न वा, यदि नेत्याह, ततः स्मरणादविशिष्टा सङ्गतिरियं अप्रमाणम्. यथा पदात्पदार्थज्ञानं प्रत्युत्पन्नकारणजत्वेनास्मरणं अप्यनधिकविषयत्वादप्रमाणम्, एवं इहाप्यतिदेशवाक्यावगतगोसादृश्यविशिष्टगवयज्ञानम्. यदि तु सामान्यावगताद्विशेषावगमेऽस्ति विशेष इत्युच्यते, स तर्हि प्रत्यक्षादेव लभ्यत इति न प्रमाणान्तरावकाश इति । । ८ । ।

 ननूक्तं असन्निहिते गवि तत्सादृश्यस्याप्रत्यक्षत्वान्न तद्विशिष्टो गवयः प्रत्यक्षेणावगन्तुं शक्यत इति सावकाशं प्रमाणान्तरं इत्यत आह यावद्धीति. यावदिन्द्रियव्यापारानन्तरं अपरोक्षं भासते तन्नः प्रत्यक्षम्. तथा च सादृश्यविशिष्टो गवय इति कथं अप्रत्यक्षो भविष्यति. प्रतिजाति कृत्स्नपरिसमाप्तं एव जातिबत्सादृश्यं इत्यप्रत्यक्षेऽपि गवि तत्सादृश्यविशिष्टगवयप्रत्यक्षं उपपद्यत एवेति भावः । । ९ । ।

{३,१४०} न च शब्दादिस्मरणसम्भेदादप्रमाणता, गृह्यमाणस्मर्यमाणयोर्विवेकस्य सविकल्पकसिद्धौ फणितत्वादित्याह
स्मर्यमाणस्येति. विवेके सति नाप्रमाणतेत्यर्थः. श्रुतातिदेशवाक्यविशेषणोपादानस्यापि न फलं उपलभ्यत इत्याह श्रुतेति । । १० । ।

 कथं नोपयुज्यते येऽपीति. गोसादृश्यविशिष्टगवयदर्शनं चेदुपमानं अभिमतं तदाश्रुततद्वाक्यानां अपि नगरे गां दृष्टवतां वने गवयं पश्यतां अस्त्येवेति मन्दं विशेषणफलं इति । । ११ । ।

 नन्वश्रुतातिदेशवाक्यानां अयं असौ गवय इति संज्ञानुसन्धानं नास्ति, इतरेषां अस्तीत्ययं अस्ति विशेष इत्याह अथेति. परिहरति न नामेति. यदुपमानस्य प्रमेयं अभिमतं तत्तावत्तेऽपि जानन्ति. संज्ञित्वं मा नामानुसन्धीयतां इति । । १२ । ।

 स्यान्मतं संज्ञासंज्ञिसम्बन्ध एवोपमानस्य विषयः. यथोक्तं न्यायविस्तरे समाख्यासम्बन्धप्रतिपत्तिरुपमानार्थ इति. विवृतं च यथा गौरिव गवय इत्युक्ते गवा समानार्थं इन्द्रियसन्निकर्षादुपलभमानोऽस्य गवयशब्दस्संज्ञेति संज्ञासंज्ञिसम्बन्धं प्रतिपद्यत इति. न चाश्रुतातिदेशवाक्यस्य शब्दं अविदुषस्समाख्यासम्बन्धप्रतिपत्तिस्सम्भवतीति{३,१४१}फलवद्विशेषणं अत आह न चेति. कारणं आह सादृश्येति. अतिदेशवाक्यादेव गोसादृश्येन गवयशब्दवाच्येऽर्थेऽवधारिते व्यक्तिरूपेणानवगतोऽपि शब्दार्थसम्बन्धोऽवगत एव. एतद्धि तदावगतं गोसदृशं वस्तु गवयशब्दवाच्यं इति. एतावच्च सम्बन्धस्य स्वरूपम्, अतस्सूक्तं  
विशेषणानर्थक्यं इति । । १३ । ।

 ननु ज्ञातस्यापि सम्बन्धस्य प्रत्यभिज्ञाने प्रामाण्यं अविहतं एवात आह न चेति. अत्र कारणं आह शक्त्योरिति. वाच्यवाचकशक्तिनियमो हि शब्दार्थयोस्सम्बन्धः. स चातीन्द्रियत्वान्नेह प्रत्यभिज्ञायते. पूर्वावगत एवान्यूनानतिरिक्तः स्मर्यते. किं इदानीं अतीन्द्रिये नैव प्रत्यभिज्ञानं अस्ति, यद्येवं अनुमानेन कथं पूर्वानुभूतं अग्न्यादि प्रत्यभिज्ञायते. आह च गृहीतेऽपि देशादिभेदभिन्ने पुनः प्रमाप्रत्यभिज्ञानुमानात्स्यात्प्रत्यक्षवदवधारितेऽपीति. इहापि च वक्ष्यति

 येन नाम प्रमाणेन ग्रहणं बुद्धिकर्मणोः ।

इति. सत्यम्. न ब्रूमः परोक्षं न प्रत्यभिज्ञायत इति, यदेतदयं असौ गोसादृश्यविशिष्टो गवय इतीन्द्रियजं अपरोक्षावभासं प्रत्यभिज्ञानं 

 अस्य शब्दार्थसम्बन्धश्शक्तिरूपो न गोचरः
।

 गोसादृश्येन विज्ञातपूर्वो गवय एव तु
| |

इति. अत एव न चास्येति सम्बन्धस्य प्रत्यभिज्ञानविषयत्वं निराकरोति. गवयस्त्विह गोसादृश्येनावगत पूर्वः प्रत्यभिज्ञायत इति न किञ्चिदनुपपन्नं इति । । १४ । ।

 अथोच्येत (?वृ ।प्रत्य)क्षाद्व्यावर्तयितुं विशेषणोपादानम्. श्रुतशब्दोल्लिखितं इदं गवयज्ञानं अतो न प्रत्यक्षस्य विषय इत्युपमानस्य भविष्यतीत्यत आह शब्देति. शब्दानुविद्धबोधेऽपि{३,१४२}हीन्द्रियसम्बन्धानुसारि ज्ञानं न शब्दशक्तिपरामर्शजं एवेति प्रत्यक्षं एवेति वर्णितं इत्यतो नैकत्रापि लक्षणे उपमानस्य प्रमेयं अधिकं पश्याम इति वाच्यं अस्यापूर्वं प्रमेयं इत्युपसंहरति तस्मादिति । । १५ । ।

 यदि तूच्यते प्रतियोगिसापेक्षं सादृश्यग्रहणं अतो न प्रत्यक्षम्, अर्थेन्द्रियसामर्थ्यमात्रजं हि प्रत्यक्षं ज्ञानं, न तत्पूर्वं अपरं वानुसन्धत्ते. अतः प्रत्यक्षेऽपि धर्मिणि परोक्षं एव सादृश्यं इति न तद्विशिष्टस्य प्रत्यक्षत्वं इति सावकाशं उपमानं इत्यत आह
व्यवसायेति. बौद्धानां अयं सिद्धान्तः यदविकल्पकं आपातजं प्रत्यक्षं इति. नैयायिकास्तु व्यवसायात्मकप्रत्यक्षवादिनः. अतो जात्यादिवत्सादृश्यं अपि तेषां किं न प्रत्यक्षेण प्रमीयत इति । । १६ । ।

 निर्विकल्पकवादिनां अपि नेदं प्रमाणान्तरं, प्रत्यक्षाभासत्वादित्याह प्रत्यक्षेति. एवं तावत्सादृश्यस्य वस्त्वन्तरत्वं अङ्गीकृत्य तत्प्रत्यक्षतयोपमानस्य विषयाभावेनाप्रामाण्यं उक्तम्. इदानीं बौद्धमतेन सादृश्यापलापं आह प्रमेयेति. निर्विकल्पकप्रत्यक्षवादिनां अपि सादृश्यप्रमेयाभावादुपमानस्य प्रमाणता नाभिप्रेता. अतस्तेषु स्पर्धमानेषु कथं उपमानं प्रमाणम्. अयं च तेषां अभिप्रायः सादृश्यं हि न तावदाश्रयेभ्यो भिन्नं अनुपलम्भात्. अभेदे चाश्रयात्तन्मात्रापातात्. कथं चाश्रयेषु वर्तते. न तावत्कार्त्स्न्येन भेदप्रसङ्गात्, न ह्येकं अत्र कार्त्स्न्येन वृत्तं अन्यत्रापि  
तथैव वर्तत इति साम्प्रतम्. न च भागशः, तदभावात्. किञ्चेदं सादृश्यं न तावद्द्रव्यगुणकर्मणां अन्यतमम्, पदार्थपण्डितैस्तेष्वनुपसंख्यातत्वात्. न हि नवसु द्रव्येषु चतुर्विंशत्यां गुणेषु पञ्चसु वा कर्मसु सादृश्यं अन्तर्गतं पश्यामः. न च सामान्यं एव सादृश्यं, तद्धि तद्बुद्धौ करणं, तद्वद्बुद्धिवेद्यं च सादृश्यं, तत्सादृश्ये च गोत्वादावपि तथात्वप्रसङ्गः.{३,१४३}अवयवसामान्यानि सादृश्यं इति चेद्. न. तेष्वप्यैकैकश्येन सादृश्यबुद्धेरुपजननात्.\[७२९\]भूयांसि सादृश्यं इति चेद्. न. भूयस्स्वप्येकत्र समाहृतेषु प्रतियोग्य(?न्यतरा)नपेक्षेषु सादृश्यबुद्धेर्  
उपजननात्.\[७३०\]सन्ति खलु तान्येकत्र समाहृतानि वस्तूनि, न च सादृश्यबुद्ध्या गृह्यन्ते, न ह्यनपेक्षितप्रतियोगिभेदं सदृशोऽयं इति गां जानाति. प्रतियोग्यपेक्षया सामान्यानि सादृश्यं इति चेत्. किं इदानीं आपेक्षिकं सादृश्यम्. बाढम्. यद्येवं अपेक्षया तदभिव्यज्यते जन्यते वा. न तावज्जन्यते द्वित्वं इवापेक्षाबुद्ध्या, सहजसिद्धत्वात्. अभिव्यञ्जकानि त्वालोकेन्द्रियादीनि सन्तीति किं अन्यदपेक्षते. यदि चावयवसामान्यानि सादृश्यं, यमयोस्तु तदभावादभावप्रसङ्गः. तत्रापि तदभ्युपगमे तन्नाशे सामान्यनाशात्सिद्धान्तहानिः. चित्रादौ च पारिणामिकानां अवयवानां करशिरऋप्रभृतीनां अभावात्सामान्याभावे सादृश्याभावः. एवं एव गन्धादिष्वपि प्रसङ्गो  
दर्शयितव्यः. अवयवानां कर्णादीनां अवयवान्तराभावादसादृश्यम्. अथ मतम्, सत्यं नावयवसामान्यानि सादृश्यम्. किन्तु तत्त्वान्तरं एवेदं द्रव्यजातिगुणकर्मभ्यो व्यतिरिक्तं गुणभेदो वा. यथाह गुरुः न सामान्यं सादृश्यम्. किं तर्हि. तदेव तत्, गोत्वादेरेकत्वादिति. एवं चोपपन्नो भवति सदृशसम्भावनं एव तत्र विध्यर्थः श्येनचिच्चोदनार्थः. श्येनव्यक्तिजात्योस्स्वभावनिर्मितपक्षत्वग्रसमांसलोहितास्थिशिरऋपृष्ठपादोदराद्यवयवारब्धावयविसमवायित्वेनेष्टकाभिरशक्यसम्पादनत्वात्. यदि चावयवसामान्यानि सादृश्यं इष्यन्ते ततस्तेषां इहाभावात्सादृश्यं अपि दुस्सम्पादनं इति सोऽनारभ्योऽर्थः प्रतिज्ञातो  
भवेत्श्येनचितं चिन्वीतेति. एवं चानवयवेष्वपि गन्धादिषु सादृश्यसंविदुपपत्स्यत इति. तच्च नैवम्. तत्त्वान्तरे हि सादृश्ये गां अनपेक्ष्यापि गवयं सदृशं इति जानीयुः. तत्र हि तन्निरवशेषं एव सादृश्यं परिसमाप्तं इति किं अन्यदपेक्ष्यते. कथं अनपेक्षिते गवि तत्सादृश्यविशिष्टोऽवगम्यत इति चेत्कस्तस्य गवा सम्बन्धः. समवाय इति चेत्, सोऽपि तर्हि गवयवद्गोसदृशतया ज्ञातव्यः. अपि च समवेतं नाम तत्सादृश्यं गवयगतसादृश्यग्रहणेऽपि किं इत्यपेक्ष्यते. न हि गोत्वं शाबलेये समवेतं इति{३,१४४}बाहुलेये तद्बोधेऽपि तदपेक्षा दृष्टा. तथेदं गवि गवयसादृश्यं इति  
न तदपेक्षाहेतुरुपलभ्यत इति. अपि चापेक्षतां नाम गौः, दूराद्गां उपलब्धवतो ()विदितावयवसामान्यविभागस्यापि गोसदृशगवयज्ञानं भवेत्. अवयवसामान्यान्यपि तद्बोधेऽप्यपेक्ष्यन्त इति चेत्. वक्तव्योऽपेक्षार्थः. यदि मतम्, अभिव्यञ्जकानि तस्यावयवसामान्यानीति, तानि तर्हि गवयवर्तीनि तस्याभिव्यञ्जकानि, सन्ति च तानि गवे(?वि) इति किं गोगततद्वेदनेन, अतो गव्यवगतेऽनवगतेषु चावयवसामान्येषु गोसादृश्यज्ञानं जायेत. जात्योर्हि तत्सादृश्यम्, अवगते च ते इति किं अन्यदपेक्ष्यते. यच्चेदं अवयवसामान्यानां बाहुल्ये सदृशत्वम्, इदं च न स्यादर्थान्तरत्वे सादृश्यस्य सर्वत्र तावत्त्वात्. स्यान्मतं व्यञ्जकानि तानि तस्य. भवति चाभिव्यञ्जकप्रकर्षे  
ऽभिव्यङ्ग्यबुद्धिप्रकर्षः. यथा घटादौ तद्वदिहापि भविष्यतीति. तन्न. न हि बुद्धिमात्रं अत्र प्रकृष्यते. अपि तर्हि वस्त्वेव सातिशयं उपालभामहे. अत एव मुख्यापचारे सदृशोपादित्सया सुसदृशं प्रतिनिधीयते. न मन्दसदृशं इत्येतदपि यत्किञ्चित्. अतः कल्पनामात्रकल्पितं द्विचन्द्रालातचक्रादिवद्भ्रान्तिकारणं सादृश्यं न प्रामाणिकं इति. प्रमेयाभावादपि नोपमानाङ्गं अन्यद्वा सादृश्ये प्रमाणं इत्यापेक्ष इति । । १७ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७२९\] रूपजननापातातिति भाव्यम्.   
\[७३०\] रूपजननापातातिति भाव्यम्.   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

 अत्र समाधिं आह सादृश्यस्येति. अयं अभिप्रायः नेदं कल्पनामात्रकल्पितं, मिथ्यात्वहेतुद्वयासम्भवात्. द्विचन्द्रादिप्रत्यया हि कुतश्चिद्दोषादुत्पन्नाः कालादिभेदेषु बाध्यन्ते. सादृश्यं तु जात्यादिवदबाधितबुद्धिवेद्यं कथं अन्यथा भविष्यति. यथा चासाधारणप्रत्यक्षवादिनां तत्सत्यं एवं सादृश्यं अपीति किं अपह्नूयते. तदिदं अवगतं असंशयितं अबाधितं च देशान्तरादिष्वपीत्यस्ति तावत्सादृश्यं, प्रमाणबलेन यथा तदुपपद्यते तथा कल्पनीयम्. न हि दृष्टेऽनुपपन्नं नाम किञ्चिदस्तीति.

 तत्र यत्तावदुक्तं किं अस्य स्वरूपं इति. तत्रोत्तरं आह
भूयोवयवेति. अस्यार्थः भूयोभिरवयवसामान्यैर्यो जात्यन्तरस्य योगः{३,१४५}तत्सादृश्यम्. जात्यन्तरावयवसामान्यग्रहणं उपलक्षणार्थम्, व्यक्तिसादृश्यं अपि यमादिषु दृष्टं एव. एवं अवयवसामान्यैर्विनापि गुणकर्मादिसामान्ययोगेनापि सादृश्यं दृष्टं एव, यथा चित्रादिषु. एतेन यदुक्तं चित्रादौ कथं सादृश्यं इति तत्परिहृतम्. एवं अग्नावपि संस्थानपरिमाणसामान्यं दर्शयितव्यम्. यमयोस्त्ववयवसामान्याभ्युपगमे यानुपपत्तिरुक्ता, असौ परिहरिष्यत एव. गुणानां त्वसत्यप्यवयवसामान्येऽवयवगुणसामान्यं एवावयविगुणानां सादृश्यं इति दर्शयितव्यम्. कर्मणां  
च सौर्यादीनां द्रव्यदेवतादिधर्मसामान्यं एव सादृश्यम्, अवयवसामान्यस्योपलक्षणार्थत्वादिति. तत्त्वान्तरवादिनां चेदं आश्रयपारतन्त्र्याद्गुणान्तर्गतं एवास्थेयम्. न पञ्चमं अलौकिकत्वात्. जातिद्रव्यगुणक्रियाः पदार्था इति लोकसिद्धम्. अतोऽस्य गुणस्य सतो गुणकर्मणोरनुपपन्न एव समवायः. अथ द्रव्यसमवेतं एव गुणकर्मणी अपि सदृशतया बोधयति, एकार्थसमवायात्. यथावयवसमवेतं सामान्यं गोगवयजात्योरसमवेतं अपि ते सदृशतया बोधयति, एकार्थसमवेतसमवायादित्युच्यते. न. द्रव्यसमवाये प्रमाणा भावात्, अवयवसामान्यानि हि कर्णादीनि व्यक्तिसमवेतानि प्रत्यक्षाणि. सादृश्यं तु सदृशबुद्ध्या ग्रहीतव्यम्. न च गन्धादिसदृशं द्रव्यं इति प्रत्ययोऽस्ति. अतः कथं तद्वर्तिना  
सादृश्येन गन्धादीनि सदृशानि भवेयुः. अतोऽवयवसामान्यं एव सादृश्यं इति. नन्वेकत्रैव भूयसां अवयवसामान्यानां उपलम्भात्सादृश्यबोधप्रसक्तिरित्युक्तम्, परिहृतं इदं जात्यन्तरस्येति वदता. जात्यन्तरसमवायिनां जात्यन्तरे समवायात्सादृश्यम्, न स्वरूपमात्रम्, न च भूयस्त्वम्. एतच्चोपरिष्टाद्विवरिष्यत एव. अतो जात्यन्तरग्रहणं अपेक्षितव्यम्. यत्तु न तेन तज्जन्यत इति. सत्यम्. अभिव्यज्यते तु तत्. यथोक्तं 

 सामान्यानि च भूयांसि गुणावयवकर्मणां
।

 भिन्नप्रधानसामान्यव्यक्तं सादृश्यं उच्यते । ।

इति. यद्धि यस्योपलब्धौ निमित्तं, तत्तदभिव्यञ्जकम्. अत एकैकत्रापि स्वरूपमात्रेण सामान्यानि गम्यन्त एव. जात्यन्तरसमवायात्मना{३,१४६}तु तानि सादृश्यम्, समवायात्मा च नाप्रतिसंहिते जात्यन्तरेऽभिव्यक्तो भवतीति युक्तैव तदपेक्षा. न च यदर्थान्तरापेक्षप्रतिभासं तदवस्तु भवति. न हि देवदत्तस्य पितृत्वं पुत्रापेक्षया प्रतीयत इति, तदवस्तु. अतः आपेक्षिकाण्येवञ्जातीयकानि न चालयितुं शक्यन्ते. अत एवावयवसामान्यप्रचयाप्रचययोस्सुसदृशादिबोधोपपत्तिः. अतः सिद्धं जातिव्यक्त्यन्तरावच्छिन्नानि गुणावयवादिसामान्यानि सादृश्यं इति । । १८
| |

 ननु पद्मदलाक्षीयमङ्गनेति पद्मावयवेन दलेनाङ्गनायाश्चक्षुरुपमीयते, यदि चावयवसामान्यं सादृश्यं, न तदिह सम्भवति, स्वयं एवावयवत्वात्, न हि चक्षुषश्चक्षुराद्यवयवान्तरं अस्ति. अत आह
सदृशेति. नावश्यं महावयविनो योऽवयवस्तत्सामान्यं सादृश्यम्. अवयवसामान्यानि तु सादृश्यं इत्युक्तम्. तच्चावयवानां अपि चक्षुरादीनां स्वावयवसामान्यभूम्ना सम्भवत्येवेति युक्तोऽङ्गनादीनां सदृशावयवबोध इत्याह
| | १९ | |

 अस्तु तावदवयवेष्ववान्तरावयवसामान्ययोगात्सादृश्यम्, विनापि तु तानि तत्र तत्र सदृशबोधो दृष्टः. स कथं उपपद्यते अत आह एवं इति. नेदं अवयवसामान्यग्रहणं तन्त्रम्. यदेव तु किञ्चिद्गुणादिसामान्यं सदृशधियं उपजनयति तदेव सादृश्यं अतो नात्रैकरूप्यं एव. विचित्रता तु सादृश्यस्य यथादर्शनं अङ्गीकर्तव्यम्. तद्यथा जातिसादृश्यं अग्निर्वै ब्राह्मण इति, अग्निसदृश इत्यर्थः. किं अनयोस्सादृश्यम्, एकस्माद्ब्रह्मणो मुखाज्जातिरुत्पत्तिरित्यर्थः. इदं च तद्सिद्धिसूत्रे वक्ष्यते. कुतः पुनरनयोस्समानाभिजननत्वं अवगम्यते. श्रुतेः. एवं ह्याह
प्रजापतिर्मुखतस्त्रिवृतं छन्दसां निरमिमीत अग्निं देवतानां  
ब्राह्मणं मनुष्याणां इति. लोके च समानाभिजननयोर्दर्शयितव्यम्. गुणसामान्यं तु चित्रादौ सुप्रकाशं एव लोके, वेदे च आदित्यो यूप इति.{३,१४७}द्रव्यसादृश्यं समालङ्कारधारिणोर्लोके, वेदे च लोहितोष्णीषा ऋत्विजः प्रचरन्तीति. क्रियासादृश्यं अध्ययनादिसामान्याल्लोके, वेदे च यज्ञविहङ्गमयोर्निपत्यादानसामान्यात्. एवं ह्याह यथा वै श्येनो निपत्यादत्ते, एवं अयं द्विषन्तं भ्रातृव्यं निपत्यादत्ते इति. शक्तिसादृश्यं तु भीमो मल्ल इति लोके, वेदे च सोमपूतीकयोः. अवगम्यते हि पूतीकानां सोमशक्तिरर्थवादात्. तत्कार्यत्वेनावगमात्. कार्यस्य च कारणानुविधायिशक्तिकत्वात्. उक्तं च सोमस्य योऽंशः परापतत्स पूतीकोऽभवद्  
इति. स्वधर्मसादृश्यं केचित्त्रिशिखाः केचित्पञ्चशिखा इति लोके त्रिशिखादीनां अन्योन्यसादृश्यं, वेदे च वसिष्ठात्र्यादीनां नराशंसो द्वितीयः प्रयाज इति. धर्मनियम एव हि तत्र सादृश्यम्, प्रकृतिविकृतिकर्मणोश्च धर्मसामान्यं एव सादृश्यं इत्युक्तं एव. एते च जात्यादय एकैकशो द्विशस्त्रिशस्समस्तशश्च समाना भवन्तस्सादृश्यस्य विचित्रतां आपादयन्तीति । । २० । ।

 ननु यत्र सादृश्यं समवैति तत्सदृशबुद्ध्या गृह्यते. यदि चावयवसामान्यानि सादृश्यं, तानि तर्ह्यवयवेषु समवयन्तीति तेष्वेव सदृशधियं जनयेयुः. अथ तेषां भूयस्ता, सा चावयवसामान्येष्विति तान्येव सदृशानि स्युः. कथं जात्यन्तरे सदृशबुद्धिरत आह न धर्मा इति. सत्यम्. अत एव हेतोर्न धर्माख्यावयवसामान्यानि तद्भूयस्ता वा सादृश्यं, तेषु सादृश्यबुद्ध्यनुत्पत्तेः. यदेव हि तेषां भूयस्तया युक्तं जात्यन्तरं गवयादि व्यक्त्यन्तरं वाग्नेयसौर्यादि, तदेव सदृशबुद्ध्या गृह्यते. अतो जात्यन्तरसमवाय एव तेषां सादृश्यम्. स्वरूपतस्त्वेकैकशस्तानि सामान्यानि  
प्रधानसामान्यवदेकत्वबुद्धिनिबन्धनं एव. पिण्डितानि तु जात्यन्तरसमवायोपहितानि सादृश्यम्, अयं च भूयोऽवयवसामान्येत्यस्यैव प्रपञ्च इति । । २१ । ।

{३,१४८} अत्र चोदयति यमयोरिति. जात्यन्तरस्येति यावच्छ्रुतग्राहिणः परिचोदनं इदं यदि जात्यन्तरस्य भूयोऽवयवसामान्ययोगतस्सादृश्यं कथं यमयोर्व्यक्तिसादृश्यं इति. इतरस्तु प्रदर्शनमात्रं जात्यन्तरस्येति केयं अत्रैवास्था, तदयं अर्भको वराक इत्यपहसति दृष्टत्वादिति. यत्रैव सादृश्यं दृश्यते जातौ व्यक्तौ वा, तत्रैव तदाश्रयणीयम्. किं एकत्रैवास्थां बध्नासीति. स्यादेतत्. एकस्वभावा हि भावा जात्यादयः. तदिदं सादृश्यं अपि तथैव युक्तम्. यदि तावदल्पवृत्तिस्वभावं व्यक्त्योरेव युक्तम्, अथ बहुवृत्तिस्वभावं ततो जात्योरेव. अर्धवैशसं त्ववस्तुतां आपादयतीति, अत आह
क्वचिद्धीति. प्रतीत्यविसंवादादुभयोपपत्तिरिति भावः । । २२ । ।

 ननु सामान्यानि सादृश्यं, तानि च व्यक्तिनाशेन नश्येयुः. अतो नित्यं सामान्यं इति सिद्धान्तहानिरत आह सामान्यानीति. एतानि तावन्नाशीनि भवन्तु, सामान्यान्तराणि गोत्वादीनि नित्यान्येवेति न कश्चिल्लोकविरोध इति
| | २३ | |

 कः पुनस्सामान्यान्तरेषु विशेषः, अत आह अनन्तेति. अनन्तो हि गोत्वादीनां आश्रयः. तदेकस्य नाशेऽप्याश्रयान्तरे प्रत्यभिज्ञानान्नैकान्तिको नाश इति. नित्यसामान्यवादोऽपि न नस्सार्वत्रिक इत्याह तेनेति । । २४ । ।

{३,१४९} अथवावयवसामान्यानां अपि नात्यन्तिको नाशोऽस्तीत्याह
सामान्यस्येति. कारणं आह सर्वस्येति । । २५ । ।

 यद्यस्ति तत्रापि सादृश्यधिया भवितव्यं अत आह तेषां इति. भूयस्तया तेषां सादृश्यं अतिरिक्तं भवति, न त्वेकैकशो न सन्तीति. न केवलं सामान्यं अनश्वरं इति देशान्तरादिष्वाश्रयसद्भावः कल्प्यते. अपि तु प्रत्यक्षेऽपि क्वचिदर्थे तान्युपलभ्यन्त एवेत्याह तानीति । । २६ । ।

 नन्वक्ष्यादीनां स्वावयवसामान्यभूम्ना सादृश्यं उक्तं, तदवयवानां तु कथं सादृश्यं भविष्यत्यत आह सदृशेति. यथा महावयविनो येऽवयवाः स्वावयवसामान्यैस्सदृशा भवन्ति, एवं यत्र नामावयवेष्वपि सदृशावयवत्वं अवगम्यते तेऽप्यवान्तरावयवसामान्यैस्सदृशा भवन्तीति न काश्चद्दोष इति । । २७ । ।

 तावच्चैवं दर्शयितव्यं यावन्निर्भागा भागा इत्याह एवं इति. ततः परं परमाणुत्वं एव केवलं सामान्यं इत्याह तत इति । । २८ । ।

 ननु यदि सामान्यानि सादृश्यं गोत्वादौ प्रसङ्गः, तत्त्वाभेदादित्यत आह प्रधानानां इति. अयं अभिप्रायः संविन्निष्ठा हि नो{३,१५०}वस्तुव्यवस्थितयः, अतो यत्सदृशबुद्धिं उत्पादयति तत्सादृश्यम्. प्रधानावयविनां तु यत्र गोत्वादिसामान्यं एकं प्रतीयते, तत्र स एवेति प्रतिभासो भवति, न स इवेति. अतः प्रधानसामान्यं न सदृशबुद्धेर्हेतुरिति न सादृश्यम्. तद्भेदे प्रधानसामान्यभेदे गोगवययोस्सादृश्यबुद्धिर्भवति, न च तयोरितरेतरसादृश्यबुद्धिः. अतो यत्र गोत्वादिसामान्यं वर्तते न तत्र सदृशबुद्धिः. यत्र सदृशबुद्धिर्न तत्र तद्वर्तत इति तद्वर्तीन्यवयवसामान्यान्येव पिण्डितानि सदृशबुद्धेर्हेतुत्वात्सादृश्यं इति सिद्धम्. एवं च यन्निबन्धनकारेण  
सादृश्यस्य तत्त्वान्तरत्वे कारणं उक्तं गोत्वादावपि प्रसङ्ग इति, तत्प्रत्युक्तं इति । । २९ । ।

 चित्रादाववयवसामान्याभावात्सादृश्यानुपपत्तिरिति चोदयति
चित्रादाविति. परिहरति तत्रापीति. पारिणामिकावयवसमवेतसामान्याभावेऽपि पृथिव्यंशे शुक्लादयो वर्णविशेषाः परिमाणश्च तैस्सादृश्यं उपपादितं इति. किं पुनरिदं जातिसादृश्यं व्यक्तिसादृश्यं वा. नेदं उभयं अपि सम्भवति, उभयाभावात्. न हि चित्रादौ नरत्वादिजातयस्तद्व्यक्तयो वा सम्भवन्ति. स्वभावनिर्मितपाण्याद्यवयवसमवायित्वाद्व्यक्तेः, तत्समवायित्वाच्च जातेः. उच्यते. व्यक्तिरेवात्र सदृशी. यद्यपि चात्र नरत्वं नास्ति, द्रव्यत्वं त्वस्तीति तद्व्यक्तिस्सदृशतया प्रतीयते. प्रायेण चाकृतिसादृश्यं एव तत्रावगम्यते. कुशलस्तु चित्रकारो व्यक्तिसादृश्यं उन्मीलयतीति । । ३० । ।

 ननु पिण्डितान्येवावयवसामान्यानि सादृश्यम्. एवं गुणसामान्यान्यपि मिलितानि सादृश्यं इत्युक्तम्. चित्रादौ तु रूपमात्रं एव समानं न गन्धादयः. अत आह रूपेति. रूपादीनां मध्ये कस्यचिदेकस्यापि{३,१५१}तुल्यतया सादृश्यं भवत्येव. उक्तं असकृत्यथा दर्शनं तदाश्रीयत इति. तदिह चित्रादौ वर्णसामान्यं एव. कुसुमादिगन्धविशेषाणां गन्धसामान्यं, क्षीरशर्करादौ रससामान्यं सादृश्यम्. अवश्यं सर्वगुणसामान्यसमवायो नानुसर्तव्य इति । । ३१ । ।

 परिहारान्तरं आह पृथिव्यादिष्विति. एवं हि सत्कार्यवादिनो वदन्ति नात्यन्तं असत्कर्तुं शक्यं, गगनकुसुमवत्, अतोऽसतः कार्यत्वं निवृत्तं सत्तां गमयति. अतो नराद्यवयवसामान्यान्यपि नात्यन्तं असन्ति जायन्ते. किन्तु सन्त्येव स्वकारणेषु पृथिव्यादिषु भूतेषु परिणामादभिव्यज्यन्ते. सा च तेषां पारिणामिक्यभिव्यक्तिर्यथादर्शनं एवावधारयितव्या. यथा च तानि पाण्यादिमत्सु देवदत्तादिषु दृश्यन्ते, एवं चित्रादिभागेष्वितीति तत्र किं इति नाभ्युपगम्यन्ते. अतोऽवयवसामान्यान्येव चित्रादावपि सादृश्यं इति । । ३२ । ।  
 प्राक्सत्त्वे कारणं आह न हीति. इदं च प्रागेवोक्तं इति. यत्तु सादृश्यं भिन्नं अभिन्नं वेति विकल्प्यावस्तुत्वं आपादितम्, तत्रोत्तरं आह धर्माणां इति. सर्वधर्माणां एव जात्यादीनां न धर्मिणो नानात्वम्, अथ चावान्तरस्थितिरपि धर्मधर्मिकृतास्त्येव. एवं सादृश्येऽपि. अतो नानेन तदपलपितुं शक्यते. सर्वत्रानैकान्त एव प्रतीत्यविसंवादात्समर्थनीय इति । । ३३ । ।

 तदेवं सादृश्यस्य वस्तुत्वे सिद्धे चक्षुषा सम्बद्धस्य सतोर्द्वयोर्धर्मिणोर्युगपदीक्षमाणस्यैकत्र वा प्रत्यक्षत्वं सिद्धं इत्याह वस्तुत्वे इति । । ३४ । ।

{३,१५२} वृत्तिपरिचोदनायां उत्तरं आह सामान्यवदिति. कारणं आह
प्रतियोगीति. जात्यादिवदुपपत्तिरिति । । ३५ । ।

 प्रत्येकं कृत्स्नसमवाये चासन्निहितेऽपि गोत्वे स्मृतिस्थे गवयस्थस्य सन्निहितस्य सादृश्यस्येन्द्रियगोचरता सिद्धेत्युपसंहरन्नाह
तत्रेति । । ३६ । ।

 स्वमतेनेदानीं उपमानस्य प्रमेयं दर्शयति तस्मादिति. यथा विवक्षं विशेषणविशेष्यभाव इति । । ३७ । ।

 ननु गौः स्मर्यते सादृश्यं च प्रत्यक्षेण गम्यत इति न प्रमेयं उपमानस्य पश्यामः. अत आह प्रत्यक्षेणेति । । ३८ । ।

 अत्र दृष्टान्तं आह प्रत्यक्षे इति । । ३९ । ।

 का पुनरत्र व्यभिचारशङ्का, यन्निराकरणार्थं लक्षणप्रणयनम्, अत आह यत्र त्विति । । ४० । ।

{३,१५३} आभासेतरविवेके कारणं आह बाधकेति. अत्रोदाहरणं आह यथेति । । ४१
| |

 कथं पुनस्तदाभासत्वं अत आह समीपस्थ इति. बाधकं हि तत्र ज्ञानं उत्पद्यत इति भावः. नेति प्रत्ययाभावे तु परमार्थसादृश्यं इत्याह न बाध्यत इति । । ४२ । ।

 सर्वं एवालोचितानुगमनं अनुमानं इति मन्यमाना येऽस्यानुमानान्तर्भावं इच्छन्ति तान्प्रत्याह न चेति. पक्षधर्माद्यसम्भवं एव दर्शयति प्रागिति. धूमादिर्हि प्रमेयस्य पर्वतादेर्धर्मतयानुमानोत्पत्तेः प्रागवगतः पक्षधर्मो भवति. इह च गौः प्रमेयः. न चोपमानोत्पत्तेः प्राक्तद्धर्मतया सादृश्यं गृह्यते. अतस्तावन्न पक्षधर्मः. गवयशृङ्गित्वादीनां तु पक्षधर्मतोपरिष्टान्निराकरिष्यत इति । । ४३ । ।

 गवयगतं अपि सादृश्यं अपक्षधर्मत्वान्न सादृश्यविशिष्टानां गवां अनुमापकं इत्याह गवय इति. गोगतं च प्रतिज्ञार्थैकदेशत्वान्लिङ्गं इत्याह
प्रतिज्ञार्थेति । । ४४ । ।

{३,१५४} गवयोऽप्यपक्षधर्मत्वान्न सादृश्यविशिष्टस्य गोर्लिङ्गं इत्याह
गवयश्चेति. अन्वयोऽपि तस्य सादृश्यविशिष्टेन गवा नावश्यं विदितपूर्व इत्याह सादृश्यं इति. द्वेधाप्युपमानस्य प्रमेयं सादृश्यविशिष्टो वा गौस्तद्वा गोविशिष्टम्, उभयस्यापि गवयान्वयो न दृष्टपूर्व इति । । ४५ । ।

 ननु युगपदुभयं पश्यतां सादृश्यगवययोस्सम्बन्धोऽवगत एवात आह
एकस्मिन्निति. सत्यं अवगतं, न तु सर्वेणेत्युक्तं अस्माभिः. यदि चान्वयो ज्ञानाङ्गं स्यात्, एकस्याप्यगृहीतान्वयस्य ज्ञानं न स्यादिति । । \[४६\]
| |

 यदि तु शृङ्गित्वादेर्गवा सम्बन्धोऽवगतः, अतस्तद्गवये गृह्यमाणं गवि लिङ्गं भविष्यतीत्युच्यते. तन्न. तेषां अवयवभूतानां गवयावयविज्ञानव्यापारं प्रत्युपक्षीणत्वादित्याशङ्कया सहाह
शृङ्गित्वादेरिति । । ४७ । ।

 यदि तु गवयज्ञानं प्रत्यनुपक्षीणानि स्वरूपेणैव शृङ्गित्वादीनि लिङ्गं इष्यन्ते, ततस्तेभ्यः पूर्वावगतसम्बन्धानुसारेण निस्सादृश्यं एव गोस्मरणं स्यादित्याह यदीति. कथं निस्सादृश्यं इत्यत आह न गौरिति । । ४८ । ।

 अयं तु प्रतीतिक्रम इत्याह सदृशेति. शृङ्गादिप्रत्ययात्{३,१५५}परावर्तिनं सादृश्यप्रत्ययं अपेक्ष्य गोसादृश्यविशिष्टगवयप्रत्ययादेव पुनस्तत्सादृश्यविशिष्टगोज्ञानं उपजायते, न पुनः शृङ्गादिप्रत्ययमात्रादिति । । ४९ । ।

 ननु शृङ्गादयोऽपि परस्परसदृशा एवेति कथं तेभ्यो निस्सादृश्या प्रतीतिरुच्यते. अत आह सदृशेति. यदि गवयादीनां सदृशावयवत्वं अवगम्यते, न तर्हि ते सदृशतया प्रमीयन्ते. किन्त्ववयवा एव परस्परं सदृशतया. अतो न सादृश्यविशिष्टगोप्रमितौ शृङ्गित्वादीनां लिङ्गत्वम्. निस्सादृश्यं तु तेभ्यो गोस्मरणमात्रं स्यादिति. अपि चानुमाने यदेकदेशतया धूमादिरवगम्यते प्रमेयं अप्यग्न्यादि तदेकदेशतयैव. इह तु शृङ्गित्वादयो गवयैकदेशतया प्रमीयन्ते. न च तदेकदेशो गौरप्यनुमीयत इत्याह न चेति । । ५० । ।

 यदि तु कश्चिद्वैयात्यादेवं एवानुमास्यत इति ब्रूयात्, तं प्रत्याह इत्थं इति. भ्रान्तिरियं अभावविरोधादिति. नगरस्थगोज्ञानं अविशेषितं सादृश्येन स्मृतिरेवेत्याह नगरस्थं इति. विषयतात्स्थ्याद्ज्ञानेऽपि तात्स्थ्यव्यपदेशः तदधीनत्वात्तस्येति । । ५१
| |

 कः पुनरुपमानस्य वेदार्थ उपयोगः. यदि प्राकृतानां धर्माणां विकृतौ प्राप्तिरुच्यते, तन्न. अनुमानादेव तत्सिद्धेः. प्राकृतं लिङ्गं धर्मैस्सम्बद्धं किञ्चिद्विकृतौ दृष्टं तेषां अनुमापकं भविष्यति. जैमिनेरप्येतदेवाभिमतं इति लक्ष्यते. यदेवं आह यस्य लिङ्गं अर्थसंयोगादिति. अत्र हि व्यक्तं एव लैङ्गिकीं धर्मप्राप्तिं अपदिशति. अत आह भिन्नेति.{३,१५६}अयं भावः प्रतिबन्धदर्शिनो हि प्रतिबन्धकज्ञानं अनुमानम्. न चेह सौर्यादिवाक्यानां आग्नेयादिविध्यन्तेन प्रतिबन्धोऽवगतः. न च द्रव्यदेवतयोः. न कर्मणः. अतः कथं  
तज्ज्ञानं अनुमानं इति. प्रमाणान्तरादेवोपमानात्प्राकृतविध्यन्तप्राप्तिरध्यवसातव्या. वैकृतानि हि प्रधानान्यश्रुतविध्यन्तानि न तं अन्तरेण पर्यवस्यन्ति. यत्किञ्चिद्विध्यन्तापेक्षां द्रव्यदेवतादिसादृश्यदर्शनोत्थापितोपमानपर्यवस्थापिताग्नेयविध्यन्तानि इतिकर्तव्यतां आपाद्य कृतार्थानि भवन्ति. यथेहैव तावत्सौर्याग्नेययोरेकदेवतात्वेन तद्धितदेवतानिर्देशेनौषधद्रव्यकतया च सादृश्यादुपमानेनाग्नेयधर्मास्सौर्य उन्नीयन्ते. अयं चावयवार्थः इयं उपमा(नुमा)नाद्भिन्नोक्ता अग्न्यादियुतं इतिकर्तव्यताजातं सादृश्यमात्रात्कथं नु प्रत्याययोदित्येवं उपयुज्यते. इतरथा सौर्यादिवाक्यैस्सह तस्यादर्शनान्नानुमानं सम्भवतीत्यप्राप्तिरेव स्यात्. अग्न्यादियुतं इति. अग्न्यादिना देवतयाग्नेयादिकर्म लक्षयति. आग्नेयादिना  
कर्मणा युक्तं इतिकर्तव्यतामात्रं इत्युक्तं भवतीति । । ५२ । ।

 प्रयोजनान्तरं आह प्रतिनिधिरपीति. दर्शपूर्णमासयोः प्रक्रान्तयोर्व्रीह्यपचारे यत्तत्सदृशा नीवाराः प्रतिनिधीयन्ते, तदप्युपमानस्य फलं इति. इदं अपरं प्रयोजनं इत्याह प्रतिकृतिरिति युक्तं अन्तेन. मुख्यापचारे गौणे शास्त्रार्थ आश्रयितव्ये यत्रातिगौणैर्जघन्यैर्द्वित्रादिसामान्यैः प्रतिकृतिः सादृश्यं बोध्यते, तत्र सुसदृशलाभे यन्मन्दसदृशं, मिथ्या भवति, तदप्युपमानस्य फलं इति. कथं पुनर्मन्दसदृशं मिथ्या,{३,१५७}सुसदृशलाभेऽपि ह्यल्पया मात्रया तत्सदृशं अवगम्यत एव. अतोऽस्तु तत्राल्पं नामावयवसामान्यं अत आह मतिरिति. न केवलं वस्तुतस्तयोस्सुसदृशाल्पसदृशयोः (?स्त्रीव ।तीव्र)मन्द्रत्वमतिर्(?अपीति ।अपि तु) तथैव मुख्यरूषेणैव  
सुसदृशे द्राक्शीघ्रं उत्पद्यते. इवशब्दोऽलङ्कारे. अतो मन्दसदृशस्य मात्रया सादृश्यबोधेऽप्यनुपादानलक्षणो बोधो भविष्यतीत्यस्ति हानोपादानयोरुपमानोपयोगः । । ५३ ५४ । ।

इत्युपाध्यायसुचरितमिश्रकृतौ काशिकाटीकायां

उपमानपरिच्छेहः समाप्तः ।

००८ अर्थापत्तिपरिच्छेद

अथार्थापत्तिपरिच्छेदः

 अत्र भाष्यम्. अर्थापत्तिरपि दृष्टः श्रुतो वार्थोऽन्यथा नोपपद्यत इत्यर्थकल्पना. यथा जीवतो देवदत्तस्य गृहाभावदर्शनेन बहिर्भावस्यादृष्टस्य परिकल्पना इति. अस्यार्थः अर्थापत्तिरपि न परीक्षितव्या, एवंलक्षणकत्वेनाव्यभिचारादिति. किं पुनरनेनार्थापत्तेर्लक्षणं उक्तम्. अर्थोऽन्यथानुपपद्यमानो यदर्थान्तरं कल्पयति सार्थापत्तिः. यथा जीवतो देवदत्तस्य गृहाभावो बहिर्भावेन विना नोपपद्यमानो यद्बहिर्भावं कल्पयति सार्थापत्तिरित्युक्तम्.

 यद्येवं केयं अन्यथानुपपत्तिर्नाम. यदि तावदनेन विनास्य सद्भावो नोपपद्यत इति, तदिदं कार्यतः कारणानुमानं उपन्यस्तं, न प्रमाणान्तरम्. अथ ज्ञातसम्बन्धस्यानुमानम्, अर्थापत्तौ न सम्बन्धज्ञानं अपेक्षत इत्युच्यते, तदयुक्तम्. न ह्यज्ञाते सम्बन्धेऽनेन विना नोपपद्यत इति शक्यते वक्तुम्.{३,१५८}यदेव ह्यस्येदं कार्यं इत्यादिना रूपेण ज्ञातसम्बन्धनियमः, तदेव स्वकारणेन विना नोपपद्यत इति शक्यं अवसातुम्, धूम इवाग्निना विना. अतोऽविनाभावसम्बन्धबलोत्थं एवेदं ज्ञानं इति शब्दान्तरेणोक्तम्. स्यादेतत्. दृष्टस्वलक्षणविषयं अनुमानं अग्न्यादिषु दृष्टम्, अदृष्टस्वलक्षणविषयार्थापत्तिश्शक्त्यादिषूपजायत  
इति. तन्न. दृष्टं अदृष्टं वा ज्ञातसम्बन्धं अवगम्यतेऽन्यथानुपपत्त्या, कार्यसामान्यं हि कारणसामान्येन विनानुपपद्यमानं यत्तत्कल्पयति तदपि सम्बन्धज्ञानेन जायमानं कथं अनुमानाद्भिद्यते. अदृष्टस्वलक्षणविषयता चानुमानस्य क्रियानुमाने वर्णितैव. अतः प्रमाणान्तरमृगतृष्णिकैवेयम्. सत्यम्, यदि यद्येन विना नोपपद्यते तद्तद्गमकं स्यात्. इह तु यन्नोपपद्यते तदेव गम्यम्. किं इदानीं बहिर्भावो गृहामावेन विना नोपपद्यते. बाढम्. न हि गृहेऽपि भवन्देवदत्तो बहिरपि भवति, तदस्य बहिर्भावो गृहाभावदर्शनेनैवोपपद्यते. ननु भाष्यकारो दृष्टः श्रुतो वेत्यादि वदन्गमकस्यान्यथानुपपद्यमानतां  
दर्शयति. न गम्यस्य. अग्रन्थज्ञो देवानां प्रियः. दृष्टः श्रुतो वार्थोऽर्थकल्पनेति हि सम्बन्धः. किं उक्तं भवति, अर्थान्तरस्य प्रमाणं इति. अन्यथा नोपपद्यत इति तर्हि केन सम्बध्यते, प्रमित्येति वदामः. अन्यथानुपपद्यमानतां आपादयन्नर्थान्तरस्य गमक इति. कस्यार्थान्तरस्य. यदि बहिर्भावस्य, नास्यानुपपत्तिं गृहाभाव आपादयति, न हि गृहाभावदर्शिनो बहिर्भावो नोपपद्यत इति बुध्यन्ते लौकिकाः, किन्तु चैत्रो बहिरस्तीति. अपि च गम्यविशेषणं अन्यथानुपपत्तिं आचक्षाणैर्गमकस्य किं अन्यथानुपपत्तिर्नेष्यत एव यद्येवं कथं ततो बहिर्भावसिद्धिः. अथ सोऽपि नोपपद्यते, ततोऽविनाभावबलेनैव ज्ञानं इति पुनरनुमानत्वम्. किं अर्थं  
चान्यथा नोपपद्यत इति गमकपरित्यागेनाश्रूयमाणया प्रतीत्या योज्यते.

 अथोच्यते अर्थान्तरस्य चैत्रसम्बन्धिनो विद्यमानत्वस्यान्यथानुपपत्तिं आपादयन्गृहाभावो बहिर्भावं कल्पयतीति. संशयापादनं चान्यथानुपपद्यमानत्वापादनं, येन हि प्रायेण गृहे निवसंश्चैत्रो दृष्टः स गृहाभावदर्शनेनैव चैत्रस्य सद्भाव एव संशेते. प्रतीतेऽपि हि वस्तुनि{३,१५९}पूर्वप्रतिपन्नरूपान्तराभावावगमस्संशयं आपादयति. देवदत्तस्य विद्यमानता गृहसम्बन्धावगतेति तदभावदर्शनाद्भवति विद्यमानत्वे संशयः किं अस्ति चैत्रो न वेति. अयं च संशयोऽनुपपत्तिरित्याख्यायते. तां इमां विद्यमानत्वस्य संशयरूपां अनुपपत्तिं आपादयन्गृहाभावो बहिर्भावकल्पनया संशयं उत्सारयंश्चैत्रस्य  
विद्यमानत्वं उपपादयति. तदिह गृहाभावो विद्यमानत्वस्यार्थान्तरस्य संशयापादनद्वारेण बहिर्भावेनानवगतसम्बन्धोऽपि तं गमयति. विद्यमानत्वं एव वा गृहाभावापादितानुपपत्तिकं स्वोपपादनाय बहिर्भावं कल्पयतीति द्वेधा दर्शनम्. अत एव चानुमानाद्भेदः. न ह्यनुमाने धूमादिः कस्याचित्संशयरूपां अनुपपत्तिं आपादयंस्तदापादितानुपपत्तिकं वा किञ्चिदग्न्यादिकं गमयति. किन्तु असन्दिग्धादेव धूमादग्निरनुमीयते. यथा चानुमाने निश्चितरूपं लिङ्गं गमकम्. तथेह सन्दिग्धं इति दर्शनबलादभ्युपगन्तव्यम्.

 तदेतदसाम्प्रतम्. तथा हि यत्तावदुक्तं गृहाभावस्संशयं आपादयतीति. तदयुक्तम्. कथं हि तेन विद्यमानत्वे संशय आपाद्यते. गृहे चैत्रो दृष्टः कथं इह न भवतीति चेद्, न तावदेवं सर्वे प्रतियन्ति, येनापि हि स तत्र दृष्टः, सोऽपि तं जीवन्तं तत्रासन्तं अवगम्य सहसा बहिर्भावं कल्पयतीति. अपि च यदि वस्तुधर्मविसंवादात्सन्देहः, न तर्हि बहिर्भावकल्पनायां निमित्तं पश्यामः. यथा हि मृतजनिष्यमाणयोः गृहाभावो न बहिर्भावं सूचयति, एवं सन्दिग्धसद्भावस्यापि. यावद्धि चैत्रस्य विद्यमानता न निश्चीयते, न तावद्गृहाभावमात्रदर्शनेन बहिश्  
चैत्रोऽवस्थापयितुं शक्यते. संशयनिराकरणार्थं अपि चात्र प्रमाणान्तरं अर्थनीयम्. न बहिर्भावः. निराकृते तु संशये निश्चितसद्भावो गृहाभावदर्शनेन बहिरस्तीति गम्यते. अथ निश्चितसद्भावस्यैव स्थितिप्रकारे सन्देहः कथं अस्तीति. स तर्हि चैत्रं अपश्यतोऽपि भवतीति किं गृहाभावदर्शनेन. न चासौ बहिर्भावकल्पनाबीजम्. अतो बहिर्भावकल्पनाप्रत्यनीकं एव संशयापादनं, यत्तत्सिद्धये द्वारं आश्रितम्. साधु सम्पादितम्. अतो न विद्मः कीदृशो लक्षणार्थ इति.

{३,१६०} अत आह प्रमाणेति. अन्यथा नोपपद्यत इत्यन्यथानुपपद्यमानतां आपादयन्गमयतीति व्याचक्ष्महे. अपि तर्हि दृष्टश्रुतविशेषणं एवेदम्. य एव कश्चित्प्रमाणषट्कविज्ञातोऽर्थोऽन्यथानुपपद्यमानतया गृहीतः, स एव स्वोपपादनायान्यं अर्थं कल्पयति तद्विषया कल्पनाबुद्धिरर्थापत्तिरिति. नन्वेवं अविनाभावबलोत्था बुद्धिरनुमानं इत्यापादितम्. मैवम्. न ह्यन्यथा नोपपद्यत इत्यविनाभावं आचष्टे. स ह्यनेन विना न भवतीत्युक्ते गम्यते. किं नामानेनोच्यते, दृष्टः श्रुतः कल्पनां अन्तरेण नोपपद्यत इति. का पुनरस्यानुपपत्तिः, न हि दृष्टेऽनुपपन्नं नाम. दृष्टं अपि प्रमाणान्तरविरोधाद्यत्प्रतिहन्यते सानुपपत्तिः.  
दृष्टो हि गृहे चैत्राभावोऽभावेन. आनुमानिकी च तस्य जीवतः क्वचित्सत्ता. सानिर्धारितदेशविशेषतया गृहं अपि व्याप्नोति. सोऽयं अभावानुमानयोर्विरोधोऽनुपपत्तिराख्यायते. संशयोऽपि चात्र प्रमाणान्तरविप्रतिपत्तिरेवानवस्थितोभयभानवस्तुलक्षणः. अथवायं अनध्यवसाय एवैकस्मिन्बुद्धिं उपसंहर्तुं युक्तिविशेषादशक्नुवतः. अतो नेहान्यतरदुपादातुं हातुं वा शक्यं प्रमाणत्वाविशेषात्. तदिह सङ्कटे प्रामाणिकोऽनुमानस्य विषयं कल्पयति बहिरस्तीति, न हिंस्यादिति सामान्यशास्त्रस्येव विहितवर्जितां हिंसाम्. एवं चोभयं उपपादितं भवति अभावोऽनुमानं  
चेति. सर्वत्र चैवं एव दर्शयितव्यम्. त्रैरूप्यरहितत्वं चास्या उत्तरत्र वक्ष्यामः.

 अत्र च दृष्ट इत्युच्यते, तत्र न विद्मः, किं इह चक्षुर्मात्रेण दृष्टोऽभिप्रेतः, उत प्रत्यक्षमात्रदृष्टः. पूर्वस्मिन्पक्षे श्रोत्रादिपूर्विकार्थापत्तिर्न स्यात्, उत्तरस्मिन्ननुमानादिपूर्विका. अथ प्रमितमात्रपरिग्रहार्थो दृष्टशब्दः, श्रुतो वेति तर्हि किं भेदेनोपादीयते, शब्दावगतं अपि हि प्रमितं एव. अथोच्यते नेदं अर्थान्तरविवक्षया श्रुतग्रहणम्, किन्तर्हि, अभिधानान्तरं एवेदं उपलब्धेर्वाचकम्. उपलब्धिमात्रविवक्षया{३,१६१}हि दृष्टश्रुतशब्दं उपचरन्तो लौकिका दृश्यन्ते. न दृष्टो न श्रुतः कश्चित्स्वयं दत्तापहारक इति. यथा एतदेवाभिप्रेत्य टीकाकारेणोक्तं दृष्टः  
श्रुतो वेति लौकिकं अभिधानं इति. शाब्दीं उपलब्धिं प्रमाणान्तरेभ्यो भेदेन लौकिका उपाददाना दृश्यन्त इत्युक्तं भवति. इदं अपि नोपपन्नम्. कथं हि लक्षणग्रन्थे सुनिपुणो भाष्यकारोऽभिप्रायान्तरं अन्तरेण श्रुतपदं प्रयुङ्क्त इत्युत्प्रेक्षितुं अपि शक्यं इति वाच्यं उभयोपादानप्रयोजनं अत आह दृष्ट इति. सत्यम्. पञ्चभिरपि प्रत्यक्षादिभिर्दृष्टो दृष्टो भवति. उपलब्धिपर्याय एव दृष्टशब्द इति यावत्. तथाप्यस्माद्दृष्टाद्भेदेन यच्छ्रुतोद्भवार्थापत्तिरुपादीयते, तदस्याः प्रमाणग्राहितया पूर्वस्या दृष्टार्थापत्तेर्वैलक्षण्यं दर्शयितुम्. तच्चोपरिष्टाद्वक्ष्यते. प्रथमार्थापत्त्यपेक्षया  
च पञ्चभिरित्युक्तं इति प्रमाणषट्कपूर्विकार्थापत्त्युदाहरणावसरे । । २ । ।

 इदानीं प्रत्यक्षपूर्विकां एव तावन्मुख्यतयोदाहरति तत्रेति वह्नेरन्तेन. का पुनरियं शक्तिः. नेयं अतीन्द्रियेदन्तया निर्देष्टुं शक्यते. ननु यद्भावाभावनिबन्धनौ कार्यभावाभावौ इयं शक्तिः, ईदृशी च प्रत्यक्षवेद्यैव. तथा हि वह्निसंयोगानन्तरं दाहो दृश्यते असति च न दृश्यत इति तत्संयोग एव शक्तिरिति गीयते, न तत्त्वान्तरम्. स च प्रत्यक्ष इति किं अर्थापत्त्या. न. व्यभिचारात्. यथा खलु स्वरूपमात्रं अग्नेर्व्यभिचरति, एवं संयोगोऽपि. भवति हि कदाचिदौषधादिसन्निकर्षे संयुज्यते वग्निरथ च न दहतीति. तदिहार्थापत्त्या तत्त्वान्तरं शक्तिरूपं कल्प्यते. कयानुपपत्त्या,  
प्रमाणान्तरविरोधेन. तथा हि प्रत्यक्षेण दाहोऽवस्थाप्यते. हेत्वभावेन च प्रतिक्षिप्यते. स हि कार्याभावेन विदितप्रतिबन्धस्तं गमयति. तथा हि न स्वरूपं अग्नेः कारणम्, न तत्संयोगो व्यभिचारात्, नान्यत्किञ्चित्. न चाकस्मादेव भवतीति साम्प्रतम्. एवं हि कदाचिन्न स्यात्, अपेक्षा हि कदाचिद्भावे निबन्धनम्, अनपेक्षं तु नित्यं सदसद्वा भवेत्. अतः कार्यदर्शनादर्शनबलादग्नेः स्वरूपाद्व्यतिरिक्तं किञ्चिद्रूपं उन्नीयते,{३,१६२}यद्भावाभावनिबन्धनौ कार्यभावाभावाविति. स्वरूपमात्रायत्ते तु कार्यभावे तदभेदात्सदापत्तिरिति. स्वरूपमात्रं अप्रतिबन्धं अग्नेर्दाहस्य कारणं औषधादीनां तु प्रतिबन्धृतेति चेत्, कः प्रतिबन्धार्थः.  
स्वरूपं तावदविनष्टम्. तदेव प्रत्यभिजानीमः. न हि बीजस्योपरि त(?ना ।दा)नीते प्रदीपे किञ्चिद्रूपापचयं उपलभामहे. न च तेनाङ्कुरो जन्यते. अथ वस्त्वन्तरसन्निधौ सामग्र्यन्तरं एव जातम्, अतः पूर्वसामग्रीकार्यं नोत्पद्यत इति चेन्नैवम्. न हि मन्त्रादिसन्निकर्षे पूर्वसामग्रीनाशो दृश्यते. न च तत्कार्यं उपलभ्यते. अथ मन्त्रादिरहितं एव कारणं कार्यस्य जनकम्. न तु तत्र तेन किञ्चित्क्रियत इत्युच्यते. तन्न. न ह्यकिञ्चित्करस्य सन्निधिः कार्यं प्रतिबध्नाति. अन्यदपि हि तत्रोदासीनं सन्निहितं भवति. न च कार्यं न जायते. न च मन्त्रादिसन्निधावर्थान्तरं एव जातं पूर्वकारणनाशेनेति मतिराविरस्ति. सकला हि सामग्री प्रत्यभिज्ञायते. अस्ति च तत्र कारणं इत्युक्तम्. न च मन्त्रादिप्रागभाव  
एव वा तद्विशिष्टा वा सामग्री जनिकेति युक्तम्. अभावस्य भावान्तरसिद्धौ व्यापारादर्शनात्. विहिताकरणेऽपि तत्कालेऽन्यक्रिया प्रत्यवायहेतुर्ना(?का ।क)रणम्. यदाह 

 स्वकाले यदकुर्वस्तु करोत्यन्यदचेतनः
।

 प्रत्यवायोऽस्य तेनैव नाभावेन स जन्यते । ।

इति. यदि तु 

 कर्मणः प्रागभावश्च विहिताकरणेषु यः ।

 स चानर्थकरत्वेन वस्तुत्वान्नापनीयते । ।

इति दर्शनात्मन्त्रादिप्रागभावः कारणं इष्यते. तथापि परस्तात्कार्यदर्शनं नोपपद्यत इति. मन्त्रादिप्रध्वंसोऽपि कारणं इति चेत्, स तर्हि प्राङ्नासीदिति प्राङ्मन्त्रादिप्रयोगात्कार्यं न जायेत. न हि क्षितिजलबीजानां अन्यतमापायेऽप्यङ्कुरो जायमानो दृश्यते. अपि च सत्येव प्राच्यमन्त्रादिसन्निधाने तद्विपरीतमन्त्राद्यागमे कार्यभावं ईक्षमाणा न तदभावस्य कारणभावं अवस्थापयामः. न हि विहिताकरणकारणकः प्रत्यवायः सत्यपि विहितकरणे दृष्टः. भवति चात्र प्रयोगः यद्यदभावकारणकं तत्तद्भावे न भवति विहिताभावभाव्य इव प्रत्यवायो{३,१६३}विहितभावेन. न चैवं मन्त्रादिभावे कार्यं इति. एवं चाकिञ्चित्करो मन्त्रादिभावो  
न कदाचित्कार्यं प्रतिबध्नीयात्. अतः कारणशक्तेरेव प्रतिबन्धको मन्त्रः, न तदभावः कारणम्. बलवत्तरोपनिपातापहृतशक्तिस्तु सोऽपि न किञ्चित्प्रतिबध्नाति. न च यद्बलवद्रुद्धं आत्मानं नैव विन्दति, अविरोधेऽपि तेनात्मा न लब्धव्यः. कदाचन माभूत्श्रौतपरिपन्थिविनियोगाभावेऽपि लैङ्गिकविनियोगाभाव इति. अतोऽस्ति कश्चिदतिशयः कारणानाम्, यन्नाशतिरोधानाभ्यां कार्यं नारभन्त इति सिद्धं प्रत्यक्षावगताद्दाहाद्दहनशक्तिकल्पनम्. अनुमेयत्वं तु शक्तेरुपरिष्टान्निराकरिष्यत इति. अनुमानपूर्विकार्थापत्तिं उदाहरति अनुमितादिति. देशान्तरप्राप्त्या सूर्ये यानं अनुमीयते, ततोऽर्थापत्त्या तच्छक्तिः. अत्रापि प्रमाणान्तरविरोध एवानुपपत्तिः.  
गमनं हि प्राणिनां विशिष्टपदादिसाधनकं अवगतम्. अयं चानुमिततद्विधर्मगमनसाधनोऽपि तथैव न गन्तुं अर्हतीति वितर्कः. सोऽयं शक्तिकल्पनया निवार्यते. अस्ति नाम सा काचिदस्य शक्तिः, यया गन्त्रन्तरविधर्मगमनो विपातनिपातयोस्समं उपसर्पतीति । । ३ । ।

 श्रुतार्थापत्तिस्तु भिन्नविषया दृष्टार्थापत्तिभ्यो विविच्य पश्चादेवाभिधास्यत इत्याह श्रुतेति. उपमानपूर्विकां दर्शयति गवयेति. गवयसदृशो गौरित्युपमिते सदृशज्ञानग्राह्यशक्तिरर्थापत्त्या कल्प्यते. ईदृशी च तत्रानुपपत्तिर्भवति कथं गवि सुसदृशज्ञानं जन्यते, यदि हि जनयेत्प्रथमदर्शनेऽपि किं न जनयेत्, सन्ति हि तदापि गवि गवयावयवसामान्यानि, तदेवं जातं अपि गव्युपमानं अनुपत्त्यावसीदति. शक्तिकल्पनयोपपाद्यते. अस्तिनाम कोऽपि गोरतिशयो यः प्रतियोगिदर्शनप्रतिलब्धाभिव्यक्तिर्गवयसदृशीं धियं उपजनयति. यच्चेदं समाने पशुत्वे गौरेव गवयसदृश इत्युपमीयते तदपि तस्य शक्तिविशेषाभ्युपगमाद्विना नोपपद्यत इति । । ४ । ।

 अर्थापत्तिपूर्विकां उदाहरति अभिधानेति. शब्दादनन्तरं अर्थप्रतिपत्तिं दृष्ट्वा तस्य तत्कारणत्वं अवसीयते. न च व्यापारं अन्तरेण{३,१६४}कारणत्वं उपपद्यत इति शब्दसमवायी व्यापारोऽनुमीयते. स चाभिधेति प्रसिद्धम्. तत्सिद्ध्यर्थं च शब्दे वाचकसामर्थ्यं अर्थापत्त्या प्रमीयते. अभिधायकत्वे ह्यनुमिते भवत्यनुपपत्तिः, नायं अस्याभिधायकः. प्रागिव सम्बन्धज्ञानाद्गृहीतसम्बन्धः प्रत्यायक इति चेद्न. तदभावात्. न ह्यस्यार्थेन संयोगादीनां अन्यतमस्सम्बन्धो दृश्यते. तदस्यानुपपत्तौ शक्तिकल्पनोपपादिका भवति. अस्ति खल्वनयोर्वाच्यवाचकशक्तिरूपस्सम्बन्धः. यदग्रहान्नार्थोऽवगम्यत इति. एवं च शक्तिकल्पनोत्तरकालं शक्तेरपि नित्यत्वं अन्तरेणानुपपत्तेरर्थापत्त्यन्तरेण शब्दस्य  
नित्यता प्रतीयत इति । । ५ । ।

 एतदेव विवृणोति अभिधेति सार्धेन. एतच्च स्वयं जैमिनिनैव शब्दाधिकरणेऽभिधास्यत इत्याह दर्शनस्येति । । ६ ७ । ।

 अभावपूर्विका तु भाष्यकारेण स्वयं उदाहृतेति न पृथगुदाह्रियत इत्याह प्रमाणाभावेति सार्धेन. अस्यार्थः यथा जीवति देवदत्ते गृहाभावदर्शनेन बहिर्भावस्यादृष्टस्य परिकल्पना इति भाष्ये य. चैत्रस्य बहिर्भावसिद्धिर्दर्शिता तां एव प्रकृताभ्योऽन्यां अभावपूर्विकां अर्थापत्तिं भाष्यकार उदाहरतुदाहृतवानिति. प्रपञ्चस्त्वर्थापत्त्युदाहरणानां पक्षदोषाभिधानावसरे ज्ञात्रादिनास्तितायां इत्यादिनानुमाने वर्णित इत्याह पक्षदोषेष्विति । । ८ ९ । ।

{३,१६५} इदानीं अर्थापत्तेरनुमानाद्भेदे वेदितव्ये भाष्योक्तत्वादभावपूर्विकाया एव भेदं तावदाह अभावेति. येयं अभावप्रमाणेन गृहे नास्तीत्यनेन रूपेणावगताच्चैत्राद्बहिर्भावसूचनात्मिकार्थापत्तिः सापि पक्षधर्मादीनां अनङ्गत्वाच्छब्दवदुपमानवदनुमानाद्भिद्यत इति । । १० । ।

 पक्षधर्माद्यनङ्गत्वं एव दर्शयति बहिर्देशेति. इह हि बहिर्देशविशिष्टश्चैत्रः पक्षस्तद्विशिष्टो वा बहिर्देशः. न चोभयस्यापि गृहगतोऽभावो धर्म इत्य्(अस्य) पक्षधर्मत्वं कथम्, न कथञ्चिदित्यर्थः । । ११ । ।

 नाभावमात्रं अविशेषितं चैत्रस्य बहिर्भावे लिङ्गम्. न चास्य गृहं विशेषणं भवति, परतन्त्रं हि विशेषणम्, यथा नीलिमोत्पलद्रव्यस्य. एवं इहापि द्रव्यभूतं गृहं एव तत्परतन्त्रेणाभावेन विशेष्यत इति युक्तम्, व्यापकत्वाच्चाभावो गृहस्य विशेषणम्, शक्यते हि तेन चैत्राधिष्ठितैकदेशव्यतिरिक्तजगद्व्यापिना गृहं व्याप्तुम्. अल्पं तु गृहं न महाविषयं अभावं व्याप्तुं शक्नोति. अतो यथा व्याप्यस्य धूमस्याग्निविशिष्टत्वं अवगम्यते, अनेनापि प्रकारेण गृहं एवाभावविशिष्टं बहिर्भावस्य लिङ्गं इत्यापतति. तच्च तदभावविशिष्टगृहं न कथञ्चिच्चैत्रबहिर्देशाभ्यां  
सम्बध्यते. अभावस्य तावत्कथञ्चिदस्ति चैत्रान्वयः. चैत्राभाव इति हि स प्रतीयते. गृहं तु न कथञ्चिच्चैत्रसम्बद्धं अवगम्यते इत्यपक्षधर्म इत्याह
तदभावेति. इतश्च गृहाभावो न पक्षधर्म इत्याह गृहाभावेति. गृहीते हि पक्षे तद्धर्मप्रत्ययो भवति. न च चैत्रबहिर्देशौ गृहेऽसत्तया गम्येते इति । । १२ । ।  
{३,१६६} गृहं एव तु तत्र प्रत्यक्षावगतं इति तद्धर्मप्रतीतिरेवाभावे भवतीत्याह गम्यते तु गृहं इति. न हि तत्र गृह एव चैत्रोऽनुमीयते, अभावविरोधादित्यभिप्रायेणाह तत्रेति. अदर्शनं हि चैत्रसम्बद्धं अवगतं इति तल्लिङ्गं भविष्यतीत्यत आह न चात्रेति. न च दर्शनाभावो बहिर्भावे लिङ्गम्, एतदभावेऽभिधास्यत इति । । १३ । ।

 अतो गृहेऽदर्शनं अपि न हेतुरित्याह तेनेति. किञ् च गृहाभावावधारणोपक्षीणेऽदर्शने बहिर्भावमतिर्भवति, कथं असौ तद्धेतुका भवियिष्यतीत्यभिप्रायेणाह अदर्शनादिति. अभिप्रायं विवृणोति नासाविति. अदर्शनावधारितस्य चैत्रभावस्यैवान्यत्रानुपयुक्तस्य हेतुत्वं सम्भवति. तच्चापक्षधर्मतया निराकृतं इत्याह चैत्राभावस्येति । । १४ १५ । ।

 एवं तावत्पक्षधर्मता निराकृता पक्षोऽप्यत्रानुमानात्पूर्वं नोपलक्ष्यत इत्याह पूर्वं न चेति । । १६ । ।

{३,१६७} अत्र चोदयति नदीति. अत्र ह्यप्रतिपन्न एवोपरिदेशे पक्षेऽतद्धर्मः पूरो लिङ्गं तद्वदिहापि भविष्यतीति । । १७ । ।

 परिहरति वृष्टिमदिति. एवं त्वनुमीयमाने लोकविरोधः. न ह्येवं लौकिका बुध्यन्ते. अत आह यद्वेति. दृष्टस्य नदीपूरस्य कारणाभावानुपपत्त्योपरिष्टाद्वृष्टिः कल्प्यते. इदं अपि चान्वारूढेनोक्तम्, परमार्थेन तु व्याप्तिबलोत्थं इदं अनुमानं एव. न चापक्षधर्मतादोषः. उपरिदेशस्य पूरसम्बद्धदेशसम्बन्धात्, असम्बद्धो हि न हेतुर्भविष्यतीति । । १८ । ।

 इतश्च गृहाभावो न बहिर्भावे लिङ्गं इत्याह जीवतश्चेति. निश्चितरूपं हि लिङ्गं अनुमाने गमकम्. इह च योऽयं जीवतो गृहाभावः स प्रमाणान्तरविरोधान्निश्चेतुं एव न शक्यते. एवं हि तत्र भवति वितर्कः. जीवता हि क्वचिद्भवितव्यम्, कथं इह न स्यात्. एवं चानध्यवसायादप्रतिष्ठितो गृहाभावोऽसिद्धत्वादलिङ्गम्. सिद्धिस्तु नानन्तर्भाव्य बहिर्भावं अस्य भवति, तदन्तर्भावे च परस्तात्प्रमेयाभाव इति भावः । । १९ । ।

 अनुमाने त्वनपेक्षितप्रमेयं एव धूमादिलिङ्गस्य स्वरूपं सिद्धं अवगम्यत इत्याह अग्निमत्तेति । । २० । ।

 यदि त्विहापि हेतोरनपेक्षत्वसिद्ध्यर्थं गृहाभावमात्रं अविशेषितं जीवनेन हेतुरिष्यते ततो नैकान्तिक इत्याह गेहेति । । २१ । ।

{३,१६८} कथं च विद्यमानत्वविशिष्टो गृहाभावो बहिर्भावं साधयति कथं च शुद्धो नेत्युभयत्र कारणं आह विद्यमानत्वेति द्वयेन. विद्यमानत्वविशेषणविशिष्टगृहाभावबुद्धौ हि यावद्विद्यमानत्वस्य विषयो नावस्थाप्यते तावदभावः प्रत्येतुं एव न शक्यते, तद्यदा भावप्रतिपक्षेणाभावेन गृहं अवरुद्धं तदा तत्र तावच्चैत्रस्य भावो भवितुं न प्रभवतीत्याश्रयापेक्षया पारिशेष्याद्बहिरेव भवतीति. शुद्धाभावप्रतीतौ त्वाश्रयापेक्षैव नास्तीति किं बहिर्भावकल्पनयेति । । २२ २३ । ।

 ननु च निश्चितसद्भावस्य चैत्रस्य गृहाभावो बहिर्भावं अन्तर्भाव्य सिद्ध्येत्. सन्दिग्धसद्भावस्य त्वनपेक्षितबहिर्भाव एव तं गमयिष्यतीत्यत आह सिद्ध इति. यदि चैत्रसद्भावे सन्देहः, न तर्हि तद्बहिर्भावावगतिः प्रसिध्येत्. असन्दिग्ध एव तु सद्भावविज्ञानेऽभावेन गेहादुत्कालिता उत्सारिता तत्सत्ता बहिर्भवति नियमेन, इतरथा तत्रापि सन्देह एव भवेत्. एतेन गृहाभावापादितसन्देहं विद्यमानत्वं एव बहिर्भावं कल्पयतीति यैरुक्तं तन्निराकृतं इति वेदितव्यम्. इदं च प्रायेवोक्तं अस्माभिरिति । । २४ । ।

 अतः सिद्धं जीवननिरपेक्षस्याभावस्य व्यभिचारः अव्यभिचारिणश्च प्रमेयानुप्रवेशद्वारणैव समर्थनं इति धूमादिवैलक्षण्यान्न लिङ्गत्वं इत्याह तेनेति । । २५ । ।

{३,१६९} एवं अनुमानाद्भेदं प्रसाधितुं उपसंहरति तस्मादिति. अनुमानाद्बहिर्भूतं इदं प्रमाणं स्थितं इति । । २६ । ।

 तदेवं गृहाभावस्य प्रमेयानुप्रवेशनसिद्धौ यदि तल्लिङ्गं इष्यते ततो दुरुत्तरं इतरेतराश्रयत्वं आपद्यत इत्याह पक्षेति द्वयेन । । २७ २८
| |

 नन्वेवं अर्थापत्तावपि प्रमेयानुप्रवेशिता, कथं हि प्रमाणान्तरापादितानुपपत्तिरनवस्थितो गृहाभावो बहिर्भावं गमयिष्यत्यत आह
अन्यथेति. द्वेधा ह्यनुपपन्नं किञ्चिदनुपपन्नं एव यन्न कथञ्चिदुपपादयितुं शक्यम्, किञ्चिच्चासति कल्पनेऽनुपपन्नम्. तत्र यदेकान्तं अनुपपन्नं तदुपेक्ष्यत एव. यत्तु कल्पिते कस्मिंश्चिदुपपद्यते अन्यथा नोपपद्यते तदुपपत्तिरन्यकल्पनयावसीयते. एवं एव हि सर्वलौकिकपरीक्षका बुध्यन्ते. न च विपर्ययो देशान्तरादिषु दृष्टः. अतः प्रमाणं एवेदम्. यथा चानुमाने निश्चितरूपं लिङ्गं गमकम्, एवं इहापि केनचित्प्रमाणेनावगतं प्रमाणान्तरेणोत्थापितवितर्कम्. न चात्रान्यतरत्रापि प्रामाण्ये  
संशयः, किन्तु निश्चितप्रामाण्ययोरेव द्वयोस्समर्थनापेक्षामात्रं कथं इदं उभयं उपपद्यतां इति. षोडशिन इव ग्रहणाग्रहणशास्त्रयोः. न तत्रैकपरित्यागेनेतरदुपपादयितुं शक्यते. अतो यथा तत्र कथं इदं उभयं उपपद्यतां इत्यपेक्षिते प्रयोगभेदेनोभयं उपपाद्यते, एवं इहापि प्रमाणप्रतिपन्नं उभयं निश्चितसद्भावं अर्थान्तरपरिकल्पनया{३,१७०}समर्थ्यते. ताद्रूप्येणैव प्रतिभानात्. विलक्षणानि हि प्रमाणानि विलक्षणसामग्रीकाणि. अत एव परस्परतो भिद्यन्ते. अप्रामाण्यकारणानि च संशयविपर्ययावज्ञानं वा, तच्चार्थापत्तावपि नास्तीति कथं अप्रमाणता. कथं अज्ञातसम्बन्धात्प्रतीतिः प्रमाणं इति चेत्. न सम्बन्धः प्रामाण्ये कारणम्,  
अपि तु बाधविरहः. स चेहाप्यविशिष्ट इति न कश्चिद्दोषोऽर्थापत्तावस्माकं प्रतिभातीति । । २९ । ।

 ननु गृहाभावो नान्तरेण बहिर्भावं उपपद्यते अतो नान्तरीयकः, नान्तरीयकाच्च यदर्थान्तरज्ञानं तदनुमानम्, अतोऽनुमानं एवेदं बहिर्भावज्ञानं अत आह अविनेति. अयं अभिप्रायः नान्तरीयकार्थदर्शनं तद्विदोऽनुमानं इति केचित्पठन्ति, तेषां अपि तद्विदो नान्तरीयकताविद एव नान्तरीयकदर्शनं अनुमानं अभिप्रेतम्, न चेह नान्तरेण बहिर्भावं गृहाभावो भवतीति प्रागवगतम्, तदैव ह्यर्थापत्त्या बहिर्भावं परिकल्प्यायमनेन विना न भवतीत्यविनाभाविता कल्प्यते. अतस्सा स्वरूपसत्यपि न पूर्वं अवगतेति न ज्ञानोत्पत्तौ कारणं इति । । ३० । ।

 नन्ववगतसम्बन्धस्य तर्ह्यनुमानं स्यादत आह गृहाभावेति तान्तेन. न तावन्नियमेन सर्वैरेव द्वयोस्साहित्यं अवगतम्, अविदितसाहित्यस्य तावत्सिद्धं प्रमाणान्तरं इत्यभिप्रायः. येनापि तयोस्साहित्यं अवगतं तस्यापि नागृहीतयोस्तयोस्साहित्यग्रहः सम्भवति, न च तयोरेकग्रहणेऽपरदर्शनं अर्थापत्त्या विना सम्भवति. अन्यथानुपपत्त्यैव त्वेकेन गृहाभावेन{३,१७१}बहिर्भावेन वा तयोरेकः प्रत्येतव्यः. एवं चाकल्प्यमाने न्यतरस्य सम्बन्धिनोऽगृहीतत्वात्साहित्यप्रतीतिरेव न स्यात्, अतस्साहित्यार्थं अर्थापत्तिरर्थनीयेति सिद्धं प्रमाणान्तरं इत्यभिप्रायेणाह प्रमाणं चेति प्रतीयतेऽन्तेन. अभिप्रायं विवृणोति
तेनेति । । ३१ ३३ । ।

 ननु च नावश्यं अर्थापत्त्यैवान्यतरस्सम्बन्धी ग्रहीतव्यः, शक्यते हि गृहद्वारावस्थितेनाभावप्रत्यक्षाभ्यां उभयं विदित्वा सम्बन्धोऽनुभवितुम्, तथा विदितसम्बन्धाच्च गृहाभावाद्बहिर्भावानुमानं इत्याशङ्कते तावत् गृहद्वारीति । । ३४ । ।

 अत्रोत्तरं आह तदापीति. अयं अभिप्रायः सिध्यत्येवं गृहाभावाद्बहिर्भावानुमानम्, न पुनरेवं एव सर्वेषां अवगतिः, अगृहीतसम्बन्धानां अपि प्रतीतिभावात्. एषोऽपि च प्रकारो नैकत्र भावेन सर्वत्राभावावगमे सम्भवति, न हि जगदभावेनैकत्र भावोऽन्वितश्शक्योऽवगन्तुम्. जगदभावस्य प्रत्येतुं अशक्यत्वादित्यभिप्रायः. नन्वेवं तदावगतं यदायं एकत्र भवति तदा परत्र तत्समीपे न भवतीति. एवं च विदितव्याप्तेरेकदेशभाने सर्वत्राभावानुमानं भविष्यति. अत आह न चेति. न ह्येकदेशनास्तितया त्रैलोक्याभावेन हेतोर्व्याप्तिस्सिध्यतीति । । ३५ । ।

 किं पुनर्जगदभावेन सम्बन्धो नावगम्यते, तस्यानवगतेरिति चेद्, नन्वनुपलब्धिरभावावगमे कारणम्, यथा चैकत्र सन्देवदत्तो देशान्तरे{३,१७२}नुपलभ्यमानो नास्तीति निश्चीयते. एवं एकत्र सन्सर्वत्र नोपलभ्यत इति सर्वत्रैव नास्तीति शक्यं अवगन्तुम्. न हि दर्शनवददर्शनं अपि प्रयत्नं अपेक्षते, दर्शनं हि कार्यं स्वकारणं अर्थेन्द्रियसन्निकर्षाद्यपेक्षमाणं एकत्र सतो न सर्वत्र सम्भवति, दर्शनाभावस्तु न किञ्चिदपेक्षत इति चोदयति नन्वत्रेति. अत्रेत्येकदेशं परामृशति. अत्र खल्वेकदेशेऽनुपलब्धितोऽविद्यमानत्वं अवगम्यते. तच्च सर्वत्रापि समानं इति । । ३६ । ।

 अत्र परिहारं आह नैतयेति. किं इति न प्रतीयते अत आह
तद्देशेति. उपलब्धियोग्यस्य ह्यनुपलब्धिरभावं व्यवस्थापयति, दूरस्थेषु त्वयोग्यत्वादेव सत्स्वप्यनुपलब्धिस्सम्भवतीति नाभावनिश्चय इति । । ३७ । ।

 यदि तु सर्वग्रामनगरसरित्कान्तारादिदेशाः प्राप्ता भवेयुः, एवं चैत्रस्य तेष्वभावश्शक्यावगमः, न चेदं शक्यकरणं इत्यभिप्रायेणाह गत्वा गत्वेति । । ३८ । ।

 अत्र चोदयति ननु चेति. अयं अभिप्रायः न तावद्विपक्षादव्यावृत्तो हेतुर्गमकः, न च सर्वे विपक्षा गत्वोपलब्धुं शक्यन्ते, अतोऽवश्यं एकदेशस्थस्यैवानुपलब्ध्या विपक्षाद्हेतोर्व्यतिरेको ग्रहीतव्यः. तद्वदिहापि भविष्यतीति. धूमादयश्च ते व्यतिरेकिणश्चेति धूमादिव्यतिरेकिणः. अग्न्याद्यभावे ये व्यतिरेकिणो धूमादयस्तेषां अग्न्याद्यभावदेशागमनाद्व्यतिरेको न सिध्यतीति । । ३९ । ।

{३,१७३} परिहरति यस्येति. व्यतिरेकप्रधानवादिनो हि बौद्धस्यासति विपक्षाद्व्यतिरेकग्रहणे न हेतुर्गमको भवति, वस्त्वन्तराभावो हि तस्य प्रमेयः, अग्न्यादेर्वस्तुनोऽन्यस्यानग्न्यादेरभाव इति यावत्. स हि सर्वानग्निव्यतिरेकं अन्तरेण न सम्भवति, मम तु सहचारिणो हेतुर्गमकः, अन्वयमात्रनियमेन. स च विपक्षादर्शनमात्रेण द्वित्रैरेव दर्शनैः सिध्यतीति
| | ४० | |

नन्वन्वयवादिनोऽप्यजातातिवृत्तप्रत्युत्पन्नानन्तदेशवर्तिवह्निसहचरितधूमदर्शनं दुर्लभं एव. अथ कतिपयाग्निसाहित्यदर्शनादेवासहितावगता अपि वह्नयोऽनुमीयन्ते, एवं तर्हीहापि चैत्राभावस्य जगद्वर्तिन एकदेशभावेन सम्बन्ध उपपद्यत एव. अत्रापि ह्येकत्र चैत्रे भवति कतिपयेषु तदभावो दृष्ट एव, तावता च सर्वत्राभावोऽनुमास्यत इत्याह नन्वेवं इति । । ४१ । ।

 अत्र परिहारं आह साहित्य इति. अयं अभिप्रायः न हि नो व्यक्तिविषयं अनुमानम्, अपि तर्ह्याकृतिविषयम्, आकृत्योश्च प्रतिव्यक्तिकृत्स्नसमवायात्सुलभं एव साहित्यदर्शनम्, सकृद्दर्शनेनैव ह्याकृत्योस्साहित्यं अवगम्यते. अत एव द्वित्रादिदर्शनं अपि व्यभिचाराशङ्कायां नियमार्थं अभ्यर्थ्यते. अवगते हि साहित्ये भवति शङ्का
किं अयं औपाधिकस्संसर्गो धूमस्याग्निना सह आहोस्वित्सहज एवेति, तत्रासकृद्दर्शनेऽन्वयाव्यभिचारादुपाध्यन्तरप्रवेशकारणाभावात्स्वाभाविकोऽस्याग्निनान्वय इति भवति मतिः. अग्नेस्तु प्रथमं अवगतसम्बन्धस्यापि धूमेन दर्शनान्तरे व्यभिचारदर्शनादार्देर्न्धनादिरुपाधिरनुप्रविशति. न च देशादिभेदे व्यभिचाराशङ्का, सकृद्दर्शनावधारितसाहचर्ययोर्हि द्वयोरप्यग्नेस्तावद्व्यभिचारो दृष्टो{३,१७४}द्वित्रादिदर्शनेनैव,  
तद्यदि धूमोऽप्यग्निं व्यभिचरेत्, अस्यापि हि द्वित्रिचतुरैरेव दर्शनैर्व्यभिचारो दृश्येत, न च दृश्यते. अतोऽग्न्यन्वितस्वभावोऽयं इति निश्चीयते. यस्य त्वेवं अप्यनाश्वासः. तस्य सर्वप्रमाणेष्वेव क्वचिद्व्यभिचारदर्शनादनाश्वासः स्यात्. विपक्षव्यतिरेकोऽपि चैवं अर्थादेव सिद्धो भवति. स हि प्रथमं अन्विच्छतो विपक्षदेशानां अनन्तत्वाद्दुर्लभो भवति. स्वभावनियमे तु ज्ञाते स्वभावस्याव्यभिचारात्सुलभो व्यतिरेकः. न हि स्वाभाविकं उष्णत्वं अन्तरेण क्वचित्कदाचिदग्निर्भवतीति कश्चिदाशङ्कते. मितदेशत्वादिति. परिमितदेशत्वादित्यर्थः । । ४२ । ।

 एकदेशभावजगदभावयोस्तु नैवं साहित्यज्ञानं भवतीत्याह इहेति. एको ह्यत्र सर्वत्राभावस्सहभाव्यनन्तदेशवर्ती, न त्वग्निधूमाकृतिवत्परिमितदेशः, अतोऽत्र दुर्ग्रहं साहित्यं इति । । ४३ । ।

 अत्र चोदयति नन्विति. अनुमानेन देशान्तराभावश्चैत्रस्य प्रतीयते. एवं ह्यनुमास्यते. परोक्षास्सर्वभूमयश्चैत्राभावसम्बन्धाः, तदाक्रान्तदेशव्यतिरेकित्वात्स्थितचैत्रदेशसमीपवदिति । । ४४ । ।

 परिहरति विरुद्धेति. कथं हि विरुद्धाव्यभिचारित्वं अत आह
तद्वदिति. तद्वच्चैत्रवद्देशान्तरं इति. अतोऽर्थापत्त्यैव सर्वत्राभावोऽवगन्तव्यः, नान्या गतिरस्ति । । ४५ । ।

 तथा तु तं गृहीत्वा साहित्यग्रहणपुरस्सरं यद्यनुमानं इष्यते तदर्थापत्तिपूर्वकम्, एतावता च सिद्धं अर्थापत्तेः प्रामाण्यं इत्यभिप्रायेणाह {३,१७५}पुरुषस्येत्य् अत्रान्तेन. यस्तु वदति
स्वात्मनस्तावदेकत्र सतस्सर्वत्राभावेन सम्बन्धो दृष्टः, अतोऽन्यस्याप्यनुमिनोतीति. स वक्तव्यः स्वात्मन एव सर्वत्रासत्ता कथं अवगम्यते, यद्यभावेन, कस्येति वक्तव्यम्, न तावत्प्रत्यक्षस्य निवृत्त्या दूरदेशेष्वभावश्शक्यतेऽवगन्तुम्, दूरत्वादेव तेषां अनुपलब्धियोग्यत्वान्न स्वात्मनोऽभावस्तेषु शक्यतेऽवगन्तुम्. अथ तत्र सतो दूरस्थत्वं एव न स्यात्, अतस्सहैव देशान्तरे स्वशरीरं उपलब्धियोग्यं भवति, योग्यत्वाच्चोपलभ्येत, अतोऽनुपलम्भान्नास्तीति निश्चीयते. यद्य्  
एवं प्रमाणान्तरं इदम्, यो हि यत्र भवति तस्य सहैवाधारेणात्मोपलब्धियोग्यो भवति, न चेह तथा, अतो न देशान्तरेष्वस्तीति. एवं चानुमानेन देशान्तराभावो ग्रहीतव्यः. न प्रत्यक्षाभावेन. तत्र च विरुद्धाव्यभिचारितोक्तैव
देशान्तराणि विमतिपदानि चैत्रवन्ति चैत्रवद्देशसमीपव्यतिरिक्तदेशत्वाच्चैत्रवद्देशवदिति. यत्र च प्रतिहेतुना सन्देहः क्रियते तत्र बलवतान्येन यदुपबृंहितं प्रत्यक्षादिना भवति तद्विजयते, न चेहार्थापत्तेरन्यत्प्रमाणं सर्वत्राभावे समर्थम्. सा ह्येवं प्रवर्तते, यदेतदेकत्र कार्त्स्न्येन चैत्रस्योपलम्भनं तन्नोपपद्यते, यदि देशान्तरे चैत्रो भवेत्, द्वेधा हि भावाः प्रादेशिका विभवश्च, विभवोऽपि द्वेधा, सर्वव्यापिनः स्वाश्रयव्यापिनश्  
च. पूर्वे गगनादयः. उत्तरे जात्यादयः. यद्धि सर्वसंयोगिभिरनागतैरगतं सम्बध्यते, तद्विभुतया प्रसिद्धम्, तया चात्माकाशादय इति विभव इत्युच्यन्ते. न तावदाकाशवच्चैत्रः, एकत्र परिसमाप्तो हि परिमण्डलस्सोऽवगम्यते. न च यथावयवी स्वावयवेषु वर्तते तथा देशान्तरे वर्तितुं अर्हति. यदि हि तस्यान्यत्र भागा भवेयुः इह कृत्स्नो नोपलभ्येत. भवन्वान्तराले विच्छेदादन्यो भवेत्. न च जातिवद्वर्तितुं अर्हति. जातिर्ह्यमूर्ता, सैकत्र पिण्डे समवेता पिण्डान्तरे समवैति. अस्य तु कुतोऽन्यत्र समवायः. न हीदं सामान्यम्. संयोगोऽस्य देशान्तरेण सम्बन्धः. स च नागतस्य सम्भवति. गत्वा ह्ययं देशान्तरैः संयुज्यमानो दृश्यते. अत एव न विभुः.{३,१७६}  
अतोऽस्य न कथञ्चिदेकत्र सतोऽन्यत्र सत्त्वं उपपद्यत इत्यन्यत्राभावं अन्तर्भाव्य कृत्स्नबोधस्समर्थ्यते, का पुनरत्रानुपपत्तिः, नात्र कृत्स्नबोधस्य केनचित्प्रतिघातो दृश्यते. भावानुमानेनैव केवलं तु दुर्बले प्रतिघातहेतौ तद्बाधेनैवार्थापत्तिरात्मानं लभते. दुर्बलं चेह भावानुमानं प्रतिहेतुविरुद्धत्वात्. यत्र तु तुल्यबलं उभयं एकत्रोपनिपतितं भवति, तत्रार्थान्तरकल्पनयोपपत्तिरिति न किञ्चिदनुपपन्नं इति. एवं तावदभावपूर्विकाया अर्थापत्तेरनुमानाद्भेद उक्तः प्रत्यक्षपूर्विकाया भेदं इदानीं दर्शयितुं तत्प्रतिज्ञां तावदाह यत्र चेति. यत्रापि दाहादिकार्यदर्शनादग्न्यादेः कारणस्य शक्तिरस्तीति कल्प्यते तत्राप्यर्थापत्तिरेव प्रथमा. यदि तु पश्चादनुमानं  
भवति भवतु. भाष्योदाहृतत्वाच्चाभावपूर्विकाया एव प्रथमं अनुमानाद्भेदो वर्णित इति । । ४६ ४७ । ।

 अत्रानुमानवादिनां लिङ्गं उपन्यस्यति कार्यस्येति. एवं हि मन्यन्ते द्विविधं अनुमानं दृष्टस्वलक्षणविषयं अदृष्टस्वलक्षणविषयं च. तत्र तावत्दृष्टस्वलक्षणविषयं धूमादिनाग्न्यनुमानम्, अदृष्टस्वलक्षणविषयं च संयोगविभागादिभ्य इव क्रियाद्यनुमानम्. कार्यं हि कारणेन सामान्यतो ज्ञातसम्बन्धं इति ततस्तत्प्रतीतिरनुमानं एवेदं इति. एतदपि दूषयति न सम्बन्धेति. येन ह्येकदा बीजादङ्कुरो दृष्टः सोऽन्यदा तथाविधादेव पुनरनुपलभमानः स्वभावानुमानेन जनयितव्योऽनेनाङ्कुर इत्य्  
अनुमिमान एवात्राशङ्कते कथं अङ्कुरो न जायत इति, ततः कल्पयति अस्ति कश्चिद्बीजसमवायी शक्तिभेदो यद्वशात्प्राक्कार्यं आसीदद्य च नास्तीति. तच्चेदं अनपेक्षितसम्बन्धस्यैव पुरातनेदानीन्तनाङ्कुरदर्शनादर्शनविचारादेव ज्ञानं जायमानं कथं अनुमानं इति. अपि च सम्बन्धग्रहणाधीनं एव सर्वं अनुमानं न तदगृहीतयोस्सम्बन्धिनोस्सम्भवति. न चेह तयोरतीन्द्रिया शक्तिः{३,१७७}प्रमाणान्तरेण शक्यतेऽनुभवितुम्, अत एव च न तद्वतोऽपि ग्रहणं सम्भवति, अतः कथं अगृहीतसम्बन्धात्कार्याच्छक्तितद्वतोस्सिद्धिरिति. तदेतदाह दृष्ट्वेति. नन्ववगतं तावत्कार्यसामान्यं कारणसामान्येन व्याप्तं इति, अतस्तदनुमास्यते. सत्यम्, किन्तु शक्तिकल्पनया विना कारणाख्यैव न निवर्तते.  
अङ्कुरो हि बीजभावभावी व्यभिचरितभावान्तरश्च बीजकारणक इत्यवगतः सत्यपि तु बीजेऽजायमानस्तदपि व्यभिचरतीति कारणावगतिरेवावसीदति, तां शक्तिकल्पनयोत्तभ्नाति. क्ल्प्तायां च शक्तौ कारणसम्बन्धिन्यां अर्थापत्त्या यदि सम्बन्धोऽवगम्यते तदस्तु सिद्धान्तवच्छक्तिसिद्धावर्थापत्तिः प्रमाणं इति. अनुमानलक्षणाद्विनार्थापत्तिर्जायमाना प्रमाणान्तरं इत्युपसंहरति
अर्थापत्तेरिति । । ४९ । ।

 वृत्त्यन्तरोदाहृतं उदाहरण दूषयति अनुमानादिति. जयो हि पराजयेन विदितव्याप्तिरिति तं एकत्र घातके नकुले दृष्ट्वा प्रतिपक्षस्य पराजयोऽवगम्यते. पराजयदर्शनेन प्रतिपक्षस्य जय इति. नेदं अर्थापत्तावुदाहार्यं इति । । ५० । ।

 श्रुतार्थापत्तिरभिधास्यत इत्युक्तम्, तां इदानीं उदाहरति पीन इति । । ५१ । ।

 अस्याश्च विषयं प्रत्यस्ति विवादः. तं एकनिर्धारणार्थं उपन्यस्यति तां अर्थेति कल्पयन्त्यन्तेन. सर्वे चागमाबहिर्भूतां आतिष्ठन्त इत्याह आगमाच्चेति । ।५२ । ।

{३,१७८} आगमाभेदाभ्युपगमेऽभिप्रायं आह प्रायश इति. फलापूर्वविध्यन्तादिसिद्धौ भूयानस्या वेदे उपयोगः, सर्वोऽनागमत्वेऽवैदिकः स्यादिति । । ५३ । ।

 आगमिकत्वे प्यवान्तरविप्रतिपत्तिं उपन्यस्यति वचनस्येति \[ । । ५४ । ।\]

 अत्र निष्कर्षं दर्शयति न तावदिति. कारणं आह न हीति. वाक्यं तावदवाचकम्, प्रागेवानेकेषां अर्थानां इति । । ५५ । ।

 यद्यवाचकं कथं वाक्यादर्थप्रतीतिरत आह पदार्थेति. एतच्च तद्भूताधिकरणे वक्ष्यत इति. ननु रात्र्यादिवाक्यार्थो यदि दिवावाक्येनानभिहितः पदार्थान्वयरूपेणैव स्वार्थवद्गमयिष्यते. अत आह न रात्र्यादीति. न हि दिवावाक्ये रात्र्यादिपदार्थास्सन्ति, कुतस्तत्र तेषां अन्वय इति । । ५६ । ।

 ननु दिवादिपदार्थान्वयादेव रात्र्यादिवाक्यार्थः प्रत्येष्यते, अत आह न दिवादीति । । ५७ । ।  
{३,१७९} न ह्यनेकार्थतेति यदुक्तं तद्विवृणोति अन्यार्थेति. अतो वाक्यान्तरस्यैवायं अर्थो न दिवावाक्यस्येत्याह तस्मादिति । । ५८ । ।

 एवं तावन्न मूलागमस्यायं अर्थः, येन तु वाक्यान्तरेण बुद्धिस्थेनायं अर्थोऽवगम्यते, तस्यैव प्रत्यक्षादिषु मध्ये प्रमाणं निर्धारणीयं इत्याह तस्येति । । ५९ । ।

 तत्र प्रत्यक्षं तावन्न तत्सिद्धौ प्रमाणं इत्याह न हीति. अनुमानं अपि तेन सम्बद्धस्य दिवावाक्यस्यादर्शनान्न सम्भवतीत्याह नानुमानं इति । । ६० । ।

 अविदितसम्बन्धे तु दिवावाक्ये लिङ्ग इष्यमाणेऽव्यवस्थेत्याह
यदि त्विति । । ६१ । ।

 यदि तूच्यते सम्बन्धं एव दिवावाक्यस्य रात्रिवाक्येन गृहीत्वा ततस्तदनुमास्यत इति, सिध्यत्येवम्, न तु श्रुतार्थापत्तिवेद्यानि सर्वाणि लोकवेदवाक्यानि सर्वैः प्रतिपादकवाक्यैस्सम्बद्धान्यवगतानि. अतः कथं तेभ्यस्तान्यनुमीयन्त इत्याह न चेति । । ६२ । ।

{३,१८०} इतश्च नानुमानं इत्याह न चेति. केनचिद्धि सामान्यात्मना ज्ञातसम्बन्धेन विशिष्टं किञ्चिदनुमीयते न वस्तुसत्तामात्रम्. न च विशिष्टः, अज्ञातसम्बन्धत्वातिह तु तदुभयं विपरीतं इति । । ६३ । ।

 यतश्चात्र वाक्यस्वरूपं एव प्रमेयं अतः पर्वतादिरिव पूर्वसिद्धः स्वतन्त्रोऽसम्बद्धः केनचिदग्न्यादिनेव स्वतन्त्रेण केनचिद्विशेषितो धर्मी धर्मविशिष्टो नास्तीत्याह पूर्वसिद्ध इति । । ६४
| |

 अथ श्रुतं एव वाक्यं धर्मितयोपादायाश्रुतवाक्यविशिष्टता साध्यते ततस्तदप्रसिद्धेरप्रसिद्धविशेषणः पक्ष इत्याह अथेति । । ६५ । ।

 अपि च श्रुते वाक्येऽश्रुतवाक्यविशिष्टे साध्यमाने न तावत्किञ्चिल्लिङ्गं उपलभ्यते, न चालिङ्गकं अनुमानं भवति, तद्यदि तदेव पुनर्लिङ्गं इष्यते ततः प्रतिज्ञार्थैकदेशित्वम्, यथा पदे पक्षीकृते र्थविशिष्टे साध्यमानेऽभिहितं इत्याह किञ् चेति । । ६६ । ।

 धर्मधर्मिभावोऽपि दिवावाक्यरात्रिवाक्ययोश्शब्दार्थयोरिव निराकार्य इत्याह तद्वदेवेति. यथा तत्रार्थे धर्मिण्यप्रतिपन्ने न पदं तद्धर्म इत्युक्तम्, एवं इहापि नाप्रतिपन्ने रात्रिवाक्ये तद्धर्मतया{३,१८१}दिवावाक्यं प्रतीयते. अथ तु पक्षधर्मताप्रतिपत्त्यर्थं तत्प्रथमं अवगतं इत्युच्यते ततोऽनुमेयाभाव इत्यभिप्रायः. अभिप्रायं विवृणोति नागृहीत इति । । ६७ । ।

 अपि च तत्रैव पदे वर्णितं न क्रियाकारकसम्बन्धादृते सम्बन्धो भवतीति. अतो यथा पदस्य न कश्चित्क्रियानिबन्धनोऽर्थसम्बन्धोऽस्तीति न तद्धर्म इत्युक्तम्, एवं दिवावाक्यस्यापि रात्रिवाक्यधर्मता निराकार्येत्याह क्रियेति. न चात्र विषयविषयिभावरूपोऽपि द्वयोर्वाक्ययोश्शब्दार्थयोरिव सम्बन्धो भवति, उच्यते हि शब्देनार्थः, न तु वाक्यं वाक्यान्तरस्य वाचकं इत्याह अवाचकेति. पदे त्वर्थप्रतीतिजनकत्वेन तद्विषयतां अङ्गीकृत्यानुमेयाभावो दर्शितः. इह तु वाक्यस्यावाचकत्वात्तद्विषयत्वं एव प्रत्येतुं न शक्यते इति विशेषः । । ६८ । ।

 यदि तूच्यते प्रतीयते तावद्दिवावाक्याद्रात्रिवाक्यम्, अतस्तस्यापि तद्वाचकत्वं इत्यस्ति विषयविषयिलक्षणस्सम्बन्ध इति, तत्रैकं वाक्यं अनेकार्थं अभ्युपगतं भवेत्, स्वार्थं हि तत्प्रतिपादयति रात्रिवाक्यं अपि, न चैवं न्याय्यं इत्यभिप्रायेणाह प्रतीतेरिति. अथोच्येत माभूद्वाचकतया तद्विषयत्वम्, तेन तु तद्वाक्यं अनुमीयते, अतस्तल्लिङ्गं अनुमानविषयतया लिङ्गं एव दिवावाक्यं तद्धर्मतयाभिधीयत इति. यत्तावदनुमानविषयभावादुत्थितं तद्धर्मत्वं तदनुमानस्य पूर्वसिद्धत्वान्निष्फलं इत्याह अनुमेति । । ६९ । ।

 एवं तावद्दिवावाक्यं अलिङ्गं इत्युक्तं, तद्गतपदार्थानां अप्येवं एव लिङ्गता निराकार्येत्याह पदार्थैरिति. नन्वगृहीतसम्बन्धा एव पदार्था{३,१८२}यथा वाक्यार्थं गमयन्ति, एवं रात्रिवाक्यं अपि किं न गमयन्ति, अत आह सामान्येति. क्रियासामान्यं कारकसामान्यं वा प्रतिपन्नं अलब्धेतरेतरव्यतिषङ्गं अन्यथा न सिध्यतीति तं विशेषं गमयति, यश्चासौ विशेषः स एव तु वाक्यार्थ इत्युच्यते इति । । ७० । ।

 न चैष प्रकारो रात्रिवाक्यप्रतिपादने सम्भवतीत्याह न त्विति. अन्योऽपि तद्देशकालादिसम्बन्धो न रात्रिवाक्येन दिवावाक्यस्य तत्पदार्थानां वास्तीत्याह न चापीति । । ७१ । ।

 स्यादेतत्, यद्यपि दिवावाक्यं न रात्रिवाक्यस्य वाचकम्, तथापि कल्पयिष्यामः, ततश्च तत्प्रत्येष्यत इति. तदिदं आशङ्कते तावत् अथैतद्वाचीत्यन्यदन्तेन. अत्र दूषणं आह तथैवेति. अत्र तावदेवं वाक्यान्तरकल्पनायां प्रमाणं एव नास्तीति तदनादृत्य तावदनवस्थां आपादयति, यदपि कल्पितं वाक्यं तदपि न रात्रिवाक्यं अवगमयितुं शक्तम्. न च तदसम्बद्धं एव तस्य गमकं इति युक्तम्. पुनरपि वाक्यान्तरकल्पनायां स एव दोषः. एवं यदेव किञ्चिद्वाक्यं कल्पयितुं इष्यते तदेव नासम्बद्धं गमकं इत्यनवस्थापात इति
| | ७२ | |

 अथ त्वन्तिमं असम्बद्धं एव गमकं इति कल्प्यते, तद्वरं प्रथमस्यैव तथाविधस्य गमकत्वं कल्पितुम्, किं वाक्यान्तरकल्पनया. न च तद्युक्तं इत्यभिप्रायेणाह ततश्चेति. एवं तावत्पक्षधर्मत्वाद्यसम्भवेन रात्रिवाक्यस्यानुमेयत्वं निरस्तम्, अन्वयव्यतिरेकयोरपि पदवत्प्रतिषेधो दर्शयितव्य इत्याह अन्वयेति. न हि सत्येव रात्रिवाक्ये दिवावाक्यं{३,१८३}नासतीत्यन्वयव्यतिरेकौ स्तः, तद्देशतत्कालादिसम्बन्धस्याभावात्. न च ज्ञानान्वयोऽसत्यपि रात्रिवाक्यज्ञाने व्युत्पन्नस्य दिवावाक्यज्ञानाद्, विज्ञानोत्तरकालभाविनोश्चान्वयव्यतिरेकयोस्तदनुपयोगादित्यादिपदवद्दर्शयितव्यं इत्यभिप्रायः । । ७३ । ।

 एवं तावत्प्रत्यक्षानुमानागमैर्न रात्रिवाक्यं प्रतीयत इत्युक्तम्, उपमानं अपि तत्र न प्रमाणं इति दर्शयति श्रुतवाक्येति त्वमन्तेन. दिवावाक्यवच्च तदर्थेनापि न रात्रिवाक्यं उपमीयत इत्याह
अर्थस्येति । । ७४ । ।

 यथा च रात्रिवाक्यस्य दिवावाक्यतदर्थाभ्यां उपमानं निरस्तं एवं रात्रिवाक्यार्थस्यापि ताभ्यां निरसनीयं इत्याह उपमानत्वेति स्यादन्तेन. उपसंहरति तस्मादिति । । ७५ । ।

 अतः प्रमाणान्तराभावादर्थापत्तिरेव रात्रिवाक्यावगमे शरणं इत्याह
अत इति. प्रत्यक्षदृष्टं पीनत्वं भोजनप्रतिषेधेन प्रतिहन्यते, पीनत्वेन दिवाभोजनम्, अतः परस्परप्रतिघाताद्दिवावाक्यस्य स्वार्थप्रतिपादनं एवानुपपद्यमानं रात्रिवाक्यं अनुप्रवेशयति, अतः तद्रात्रिवाक्यं कल्प्यत इति । । ७६ । ।

 तां अर्थविषयां इति यदुक्तं तदिदानीं दूषयितुं उपन्यस्यति
एतदर्थाद्विनेति. अयं अभिप्रायः पीनत्वं हि भोजनप्रतिषेधो वा परस्परेण प्रतिहन्यते तयोश्चार्थकल्पनयैवात्मलाभः. पीनस्य हि दिवा निषिद्धे{३,१८४}भोजने रात्रिभोजनेनैव पीनत्वं उपपद्यते, न रात्रिवाक्येनातोऽर्थकल्पनैव युक्तेति. अपि च, यथा परैरभिधीयमानोऽपि पदार्थानुपपत्त्या गम्यमानो वाक्यार्थ आगमार्थो भवति. एवं वाक्यार्थानुपपत्तिगम्योऽप्यर्थः किं नागमेऽन्तर्भवतीत्याह वाक्यार्थेति
| | ७७ | |

 प्रथमपरिचोदनां तावत्परिहरति सविकल्पकेति. सविकल्पको हि श्रुतार्थापत्तिबोधः सविकल्पकज्ञानानि च शब्दपुरस्सराणि. अतश्शब्दपर्यवसितायां अर्थापत्तौ शब्दादेव सिध्यन्नर्थो नार्थापत्तेर्विषय इति. नन्वेवं सर्वप्रमाणविकल्पेषु समानं इदम्, इन्द्रियलिङ्गाभ्यां अपि शब्दपुरस्सरं एवाग्निः प्रतीयते, ततस्तयोरपि शब्दपर्यवसायितैव भवेततस्तत्र स्मृतिस्थ एव शब्दोऽप्रत्यायकः, तदिहापि समानम्. यथा हि कर्मेन्द्रियं अर्थेनैव सन्निकृष्टं इति तं एव प्रकाशयति लिङ्गं चार्थेन सम्बद्धं इति तं गमयति, न शब्दम्, एवं इहाप्यनुपपद्यमानोऽर्थोऽर्थेनैवोपपद्यते न शब्देन. तथा च दृष्टार्थापत्तयोऽर्थविषया एव. अत्रोच्यते. सत्यं अर्थद्वारिकैव वाक्यस्यानुपपत्तिः.  
अर्थान्तरेण चोपपत्तिः. किन्तु तद्वाक्यं अनुपपन्नं वाक्यान्तरं एवाकाङ्क्षति, यथा पदं पदान्तरम्. न हि पचतीत्युक्ते ओदनप्रत्यक्षेणाकाङ्क्षा निवर्तते, किं तर्हि, ओदनं इति पदेन, एवं वाक्यं अप्यनुपपद्यमानतयावगतं वाक्यान्तरं एवाकाङ्क्षति, न तु तं अर्थं स्वरूपेण. अत एव निर्वापमन्त्रेऽतिदेशाद्विकृतिं गते प्राकृतदेवताया अभावात्तत्पदनिवृत्तौ तस्य स्थाने सूर्यायेति पदं ऊह्यते. छेदनमन्त्रे त्विषेत्वेत्यत्र छिनद्मीति पदं अध्याह्रियते. हृदयस्याग्रेऽवद्यति अथ जिह्वाया अथ वक्षस इत्यत्रावद्यतिपदानुषङ्गः. न चार्थ एवानुषज्यते अनुषङ्गो वाक्यसमाप्तिस्सर्वेषु तुल्ययोगित्वादिति वचनात्.  
प्रत्यक्षादिषु तु न शब्देन रूपेणार्थोपेक्ष्यते शब्दोल्लेखेनापि गृह्यमाणः, किन्न्वर्थरूपेणैव, तं अर्थं विकल्पयन्शब्दस्त्वस्तु नाम सन्मात्रतया. यदि तु तत्रापि शब्दोऽपेक्ष्यते तिरश्चां अर्थविकल्पो न स्यात्, स च नास्ति, दृश्यते हि तेषां अपि हिताहितप्राप्तिपरिहारार्थः प्रयत्नः. तृविता हि गावस्तटाकानि गच्छन्ति, वर्षातपाभिभूताश्{३,१८५}च तत्प्रतीकारक्षभं देशम्. अतोऽशब्दज्ञानां अप्यनुमानादिविकल्पदर्शनान्न तत्र शब्दापेक्षास्तीति निश्चीयते. श्रुतार्थापत्तिबोधस्तु तिरश्चां नास्त्येव, शब्दव्युत्पत्तिजो ह्यसौ, न च तेषां असावस्तीति प्रत्यक्षेऽपि वर्णितम्. अन्येषां अप्यव्युत्पन्नशब्दानां श्रुतार्थापत्तिबोधो न दृश्यते. किं  
पुनस्तिरश्चाम्. अतोऽन्वयव्यतिरेकाभ्यां अवगम्यतेऽस्ति शब्दापेक्षा श्रुतार्थापत्तौ. अनुमानादिषु तु संस्कारोद्बोधेनावर्जनीयतयास्तु नाम शब्दस्मृतिः, न तु शब्दापेक्षा. अतोऽत्र वाक्यस्यानुपपन्नस्य वाक्यान्तरं एवार्थवदुपपादकं न त्वर्थमात्रं शब्दमात्रं वा. अत एवागृहीतसम्बन्धस्यार्थं अविदुषश्श्रुतेऽप्युपपादके वाक्ये नानुपपन्नवाक्यार्थज्ञानेऽनुपपत्तिश्शाम्यति, प्रतिपन्नार्थस्याप्याशयकल्पना. अतो न श्रुतवाक्यस्य न्यूनताबुद्धिर्निवर्तते. अतस्सिद्धं श्रुतार्थापत्तौ शब्दकल्पनेति. परपरिचोदनायां उत्तरं आह लब्धप्रयोजन इति. यावद्ध्यकृतार्थश्शब्दस्तावद्बोधोऽवगम्यते, स तदर्थो भवति. प्रयोजनवचनो ह्यर्थशब्दः. अत एव वाक्यार्थ आगमार्थो बह्वति. यावद्धि पदार्था  
नान्योन्यान्वयं अनुभवन्ति तावदप्रयोजनकं जायते, जाते तु क्रियाकारकसंसर्गे लब्धप्रयोजनं वाक्यं इति ततः परमर्थान्तरं अवगम्यमानं नागमिकं भवति. न हि प्रयोजनत्वावगतार्थानुपपत्त्या यदवगम्यते तत्प्रयोजनं भवति. प्रयोजनोपपादकं तु तत्. पदार्थानुपपत्तौ प्रयोजनं एव नासाद्यत इति युक्तं वाक्यार्थस्य पूर्वावगतस्यागमार्थत्वम्. कः पुनर्विशेषः, सर्वथा तावदागमार्थोऽसौ, कल्पितस्य श्रुतस्य वेति न विशेषं उपलभामहे. उच्यते. श्रुतागमार्थत्वे यदि प्रमादात्तन्नाशो भवति ततो यजुर्वेदादिविहितनाशनिमित्तं प्रायश्चित्तम्, इतरथा त्वविज्ञातनाशनिमित्तं इति विशेषः. तदा च ऋग्वेदादिविहितनाशे प्रत्येकं  
महाव्याहृतिभिर्होमं विधाय यद्यविज्ञातो भूर्भुवस्स्वस्स्वाहेति महाव्याहृतीस्समाहृत्य प्रायश्चित्तं समुपदिशति. श्रुतार्थापत्तिवेद्य एव हि वेदोऽविज्ञात इत्युच्यते, स ह्यृगादीनां नान्यतमत्वेन ज्ञायत इति । । ७८ । ।  
 अत्र चोदयति ननु चेति. न तावद्दिवावाक्यरात्रिवाक्ययोस्सम्बन्धोऽस्ति, सन्नपि वा न विदितः, न चाविदितसम्बन्धान्यदर्शने{३,१८६}न्यकल्पना युक्ता, अतिप्रसङ्गात्. प्रतिबद्धस्वभावं हि प्रतिबन्धबलादेव प्रतिबन्धकं उपस्थापयति, अप्रतिबन्धेन त्वन्यकल्पनायां न प्रतिनियमे कारणं अस्ति. अतोऽप्रमाणं एवेदं रात्रिवाक्यज्ञानं इति । । ७९ । ।

 परिहरति सम्बन्धस्येति. प्रमाणत्वं प्रमाकारणत्वं इत्यर्थः. करणसाधनश्च प्रमाणशब्द इति. अकारणत्वं एव प्रामाण्ये सम्बन्धस्य दर्शयति
प्रत्यक्षस्येति । । ८० । ।

 नन्विन्द्रियार्थसन्निकर्षजं एव प्रत्यक्षं अतो नाकारणं प्रामाण्ये सम्बन्ध इति चोदयति अस्तीति चेदन्तेन. परिहरति
नानपेक्षणादिति. अनपेक्षत्वं एव दर्शयति न हीति. निरूपितो हि सम्बन्धः प्रमाणोत्पत्तौ कारणं अनुमाने, न चेह तथेति । । ८१ । ।

 प्रत्यक्षोत्तरकालं तु निरूपणं न प्रमाणाङ्गं इत्याह
येनापीति । । ८२ । ।

 अपि चाप्राप्यकारीन्द्रियवादिपक्षे स्वरूपसत्त्वं अपि सम्बन्धस्य नास्त्येव, अतो यथा ते प्रत्यक्षज्ञानस्य प्रमाणतां इच्छन्ति, एवं इहापि भविष्यतीत्यत आह अप्राप्येति । । ८३ । ।

 तेनानादृत्यैव सम्बद्धं उत्पन्नं असन्दिग्धं अविपरीतं च देशादिभेदेऽपि ज्ञानं प्रमाणं इत्याश्रयणीयं इत्याह तस्मादिति. जायत इत्त्यनुत्पत्तिलक्षणं अप्रामाण्यं निरस्यति, अभङ्गुरं इति संशयविपर्ययाविति । । ८४ । ।

{३,१८७} अपि चार्थापत्तिरप्रमाणं इत्यलौकिको विवाद इति. न हि तया प्रवर्तमानानां प्रवृत्तिः प्रतिहन्यते. प्रवृत्तिसामर्थ्यं च प्रामाण्यम्. अनुमानाद्भेदाभेदयोरस्ति विवादः, तत्र चास्माभिः कृतो निर्णय इत्याह न चापीति । । ८५ । ।

 यद्येवं अनुमानेऽपि सम्बन्धो नाङ्गं एवापद्येतात आह ऋत इति. तत्र हि बुद्धिरेवासति सम्बन्धज्ञाने न जायत इति तदुत्पत्तौ कारणं आश्रीयत एव. प्रामाण्यं तु तत्रापि बाधविरहादेवेति । । ८६ । ।

 वेदोपयोगं अर्थापत्तेर्दर्शयति स्मृत्येति. भूयान्खलु वेदभागः श्रुतार्थापत्तिप्रमाणकः स तां अन्तरेण न सिध्येत्, यथैव हि पाठेनाभिव्यक्ता श्रुतिरात्मानं लभते, एवं श्रुतार्थापत्तिप्रमाणका हि. यदाह 

 यथैव पाठः प्रतिप्रत्त्युपायस्तथैव सामर्थ्यं अपि श्रुतीनां ।

 तेनैव चैकां न समामनन्ति सहस्रभागं तु समामनेयुः । । इति.

 यथा तावदष्टकादिविषयां मन्वादिस्मृतिं उपलभ्य तन्मूलकारणान्विच्छायां असम्भवत्सु भ्रमविप्रलिप्सानुभवपुंवाक्यान्तरेषु स्मृतेस्स्वमूलकारणं अन्तरेणानुपपत्त्या श्रुतिरेव मूलतया कल्प्यते. तथा लिङ्गादिभिः स्वविनियोजिका श्रुतिरुपकल्प्यते यथा तावत्प्रकरणाम्नाते मन्त्रे स्वाध्यायविध्यध्यापिते प्रयोजनं अन्तरेणानुपपद्यमाने क्रत्वपेक्षया च सामान्यतः क्रतूपकारावगतौ विशेषापेक्षायां मन्त्रशक्तिनिरीक्षया यच्छक्नुयादित्युपबन्धेन शक्यार्थविषया{३,१८८}मन्त्रस्य विनियोजिका श्रुतिरुपकल्प्यते. यथा बहिर्मन्त्रेऽनेन लुनीयादिति सोऽयं लैङ्गिको विनियोगः वाक्येन तु यथा
तस्मिन्नेव मन्त्रे दामीत्येतत्पदं लवने  
शक्तं इति तदेव लिङ्गे विनियुज्यते, पदान्तराणि तु तत्समभिव्याहारात्मना वाक्येनैव. प्रकरणविनियोगस्तु दर्शपूर्णमासप्रकरणाम्नातानां समिदादीनाम्, ते हि प्रयोजनाकाङ्क्षाः, क्रतुश्चोपकारसाकाङ्क्षः, तदेवं उभयाकाङ्क्षायां एभिः क्रतुं उपकुर्यादिति श्रुतिः कल्प्यत इति. स्थानविनियोगस्तु यथा
दर्शपूर्णमासयोरेवोपांशुयाजक्रमाधीतस्य दब्धिर्नामासीति मन्त्रस्य. तस्य चानेनोपांशुयाजं उपकुर्यादिति श्रुतिः कल्प्यत इति. समाख्याविनियोगस्तु यथा आध्वर्यसमाख्यातेषु पदार्थेषु गुणभूतं कर्तारं अपेक्षमाणेषु समाख्यया कर्तृनियमः क्रियते. भवति चात्र श्रुतिः, अध्वर्युरेतान्कुर्यादिति. अश्रुतफलेतिकर्तव्यताकेषु  
च कर्मसु विश्वजित्सौर्यादिषु पूरणसमर्था श्रुतिः कल्प्यते विश्वजिता यजेत स्वर्गकाम इति, सौर्यं चरुं निर्वपेद्ब्रह्मवर्चसकाम इति, आग्नेयवदितिकर्तव्यतेति. भूयानेवञ्जातीयकः श्रुतार्थापत्तेर्वेदोपयोगः. न चायं अनुमानादेव सिध्यति. न ह्यत्रानुपपद्यमानस्य कल्पनीयेन सम्बन्धः केनचिद्दृष्टः. न चानपेक्षितसम्बन्धं अनुमानं भवति, अतोऽर्थापत्तिरेवात्र शरणम्. सम्बन्धदृगिति. बुद्धावौपचारिको दृग्भाव इति. यदि नार्थापत्तिः प्रमाणं आश्रीयते सर्वं इदं असमञ्जसं स्यादित्याह तत्सर्वं इति. यदि तु लक्षणतो भिन्नापि पश्चादनुमानसामान्यादनुमानशब्देन वक्तुं इष्यते तदस्तु, सिद्धं नः प्रमाणान्तरम्  
इत्याह एवं इति.

इत्युपाध्यायसुचरितमिश्रकृतौ काशिकाटीकायां

अर्थापत्तिपरिच्छेदः समाप्तः । ।

{३,१८९} अत्र भाष्यं अभावोऽपि प्रमाणाभावो नास्तीत्यस्यार्थस्यासन्निकृष्टस्येति. किं पुनरनेन लक्ष्यते. न तावत्प्रमाणम्. न हि प्रमाणाभावेन प्रमाणं लक्ष्यत इति युक्तम्. पूर्वोक्तप्रमाणाभावो लक्षणं इति चेत्. एवं तर्हि सर्वेषां प्रमाणानां समानं इदम्, सर्वाण्यपि हि प्रमाणानीतरेतराभावरूपाणि शक्यन्ते प्रमाणाभाव इति वदितुम्. न च सर्वप्रमाणसाधारणं किञ्चिदेकं लक्षणं अस्ति, यदभावेन षष्ठं लक्ष्यते. अपि च प्रमाणं नाम कस्यचित्प्रमेयस्य व्यवस्थापकं भवति. तदनेन किं व्यवस्थाप्यत इति न विद्मः. ननूक्तं नास्तीत्य्  
अस्यार्थस्यासन्निकृष्टस्येति. किं उक्तं भवति. प्रत्यक्षाद्यविषयो नास्तीत्ययं अर्थोऽभावस्य प्रमेयं इति. तदयुक्तम्. नास्तीति नेदं इह प्रमीयत इत्यर्थः. न चाप्रमीयमाणस्य प्रमेयतेति शक्यतेऽवगन्तुम्. कस्य च प्रमाणस्य प्रमेयं इदम्, यदि प्रमाणाभावस्य. तन्न. प्रमाणाभावो हि प्रमितेरनुत्पत्तिः. सा च प्रमाणं इत्यलौकिकं इव प्रतिभाति. यदि मतं अस्ति तावन्नास्तीति बुद्धिः सर्वलौकिकपरीक्षकाणां अविवादसिद्धा, न च बुद्धेरनालम्बनत्वं स्वांशालम्बनत्वं वेति विज्ञानवादे वर्णितं एव. अतोऽस्या एव बुद्धेर्द्रढिम्नः प्रमेयं उपकल्प्यते. सोऽभावस्य विषयः. तदिदं नास्तीति विज्ञानं प्रमाणं घटाद्यभावः  
प्रमेयं इति मन्यन्ते. अत एव प्रागभावादिभेदेन चतुर्धाभावं विभजन्ते. न ह्यवस्तुनो विभागस्सम्भवति. यदि तु नाभावस्तत्त्वान्तरं इष्यते, कस्तर्हि क्षीरे दध्यभावः. यं प्रागभाव इत्याचक्षते. अतश्चैष दध्नि क्षीराभावः, यः प्रध्वंसाभाव इत्युच्यत इति. अपि च इह घटो नास्तीति धियः किं आलम्बनं इति वक्तव्यम्. यदि भूतलं एव, तन्न. घटवत्यपि प्रसङ्गात्. केवलं एव भूतलं आलम्बनं इति चेत्. कः केवलार्थः. यदि भूतलं एव, स एव प्रसङ्गः. अथ भावान्तरविषेकः स तर्हि तत्त्वान्तरं इति सिद्धः प्रमेयभेदः, तद्भेदाच्च प्रमाणभेदः. न हि तत्प्रत्यक्षेण  
शक्यतेऽनुभवितुम्. अक्षाधीनत्वात्प्रत्यक्षस्य, अक्षाणां च भावरूपाणां भावेनैव सन्निकर्षः, नाभावेन. असत्यपि च तद्व्यापारे नास्तीति बुद्धेरुत्पत्तिर्दृष्टा, यथा स्वरूपमात्रदृष्टे गृहादौ देशान्तरगमने कस्यचिदभावं{३,१९०}प्रत्यनुयुक्तेन तदैव तदभावोऽवसीयते. तदेवं असत्यपीन्द्रियसन्निकर्षे जायमानं नास्तीति विज्ञानं नैन्द्रियकम्. न चास्य किञ्चिल्लिङ्गं जनकं अस्ति. अनुपलब्धिर्लिङ्गं इति चेत्. न. अविज्ञानात्. न ह्यविज्ञातरूपं लिङ्गं लिङ्गिनं अनुमापयति. न चाज्ञातसम्बन्धम्. न च तथानुपलब्धिर्ज्ञाता सत्यभावं प्रकाशयति. तस्या अप्यभावरूपत्वेनापरसजातीयापेक्षायां अनवस्थापातात्. अतः  
प्रमाणान्तरं एवेदं भावानां असङ्करसिध्यर्थं आस्थेयम्. अस्ति च मीमांसकानां प्रसिद्धिः षष्ठं किलेदं प्रमाणं इति. अतस्तल्लक्षणार्थोऽयं ग्रन्थ इति. तदयुक्तम्. न ह्यनेन प्रमाणं (?व ।ल)क्ष्येत. ग्रन्थतो हि प्रमाणाभाव एवावसीयते न प्रमाणम्, नास्तीत्यप्युक्ते प्रमेयाभावं एव लौकिकाः प्रतिबुध्यन्ते न प्रमेयं किञ्चित्. अतो न तावत्ग्रन्थानुगुणं प्रमाणान्तरम्, न च युक्त्या सङ्गच्छते, सिद्धस्य हि ज्ञानस्य प्रमाणं अप्रमाणं वेति विचारणा युक्ता. न च भूतलोपलम्भादन्यन्नास्तीति विज्ञानं अस्ति. तदेव हि द्वेधा प्रकाशते. अन्यसहितं असहितं च तत्. यदा घटादिसहितं तदुपलभ्यते तदा घटो  
ऽस्तीति व्यवहारः प्रवर्तते. तन्मात्रबोधे तु नास्तीति. न च वाच्यं सत्स्वपि सूक्ष्मेषु भावेषु तन्मात्रबोधो दृष्टः. अतस्तत्रापि नास्तीति प्रकाशत इति. तदेव हि द्वेधा प्रकाशते. द्वेधा हि तन्मात्रबोधः, दृश्यते प्रतियोगिन्यदृश्ये वा. तत्र या दृश्ये प्रतियोगिनि तन्मात्रबुद्धिः सैव घटादेर्नास्तित्वम्. येषां अप्यभावः प्रमेयस्तेषां अपि दृश्यादर्शनादेव नास्तीत्यभावो निश्चीयते. अतो येयं सर्ववादिसिद्धा तन्मात्रबुद्धिः सैव नास्तीति व्यपदिश्यते. यच्चाभावस्य कारणं इष्यते तत्तन्मात्रबुद्धेरेवोभयवादिसिद्धायाः कारणं आश्रीयताम्. अतो यत्रैव प्राक्संसृष्टबुद्धिरासीत्तत्रैव विलक्षणकारणोपनिपाते तन्मात्रबुद्धिर्  
एव जायते न पुनर्घटाद्यभावः. (अवश्यं) चैतदेवाभ्युपगन्तव्यम्. अन्यथा हि नाभावो गृहीतुं शक्यते, प्रमाणाभावो हि तत्र प्रमाणम्, न चागृहीतेन स प्रतिपादयितुं शक्यते. अस्ति हि सुषुप्तस्यापि प्रमाणा ... (?तः ।भावः). न च नास्तीति निश्चयः. अतो नागृहीतं अदर्शनं अभावं निश्चाययति, तद्ग्रहीतिरपि चाभावरूपत्वादपरेणादर्शनेनेत्येवं अनवस्थापातः. यदि च सन्मात्रं एवादर्शनं निश्चाययति, ततो निवृत्तेऽप्यदर्शने प्राक्देवदत्तो{३,१९१}नासीदिति प्रतिपत्तिर्न स्यात्. भवति हि कदाचिदेतत्. यो यत्र न दृष्टस्तस्मिन्पुनर्दृश्यमान एवासत्यप्यदर्शने प्रचीनाभावज्ञानं तदसत्यदर्शने न स्यात्. अतः प्रचीनादर्शनविमर्शजं एव तज्ज्ञानं इति वाच्यम्. एवं  
च गृह्यमाणं एव तदभावं प्रकाशयति. ग्रहणे चानवस्थाप्रसङ्गः. तन्मात्रसंविदेव त्वदर्शनं इत्याश्रीयमाणे न किञ्चिद्दुष्यति. स्वप्रकाशा हि सा फलभूता न प्रकाशान्तरं अपेक्षते. अतस्तन्मात्रानुभाव एव स्वप्रकाशो भावः. यदा चासौ घटाद्यदर्शनरूपतया विमृश्यते तदा तदभावत्वेनापदिश्यते. अतो न प्रमेयान्तरं अभावः. न च नास्तीति ज्ञानं प्रमाणम्, उभयोरभावात्. ज्ञानाभाव एवायं ज्ञानभ्रमः, आलोकादर्शनेऽन्धकारदर्शनभ्रमवदिति न विद्मः किं अत्र लक्ष्यते इति. अत्राह किं अत्र न ज्ञायते, यथोक्तं भवता ग्रन्थतस्तावत्प्रमाणाभाव एवावसीयते, केचित्किलाभावं नाम प्रमाणं आतिष्ठन्ते, तन्निराकरणार्थ एवायं  
भाष्यकारस्य प्रयत्नः. कथं अनेन निराक्रियते. श्रूयताम्. यदेके वदन्ति
नास्तीत्यस्यार्थस्य असन्निकृष्टस्येति, प्रत्यक्षाद्यविषयस्याभावः प्रमाणं इति, तन्न, प्रमाणाभावो ह्यसौ प्रमाणं न भवतीत्यर्थः. अप्रमाणत्वे चोक्तो हेतुः. एतदपि नोपपद्यते. यदि ग्रन्थानुगुण्येनायं अर्थो व्याख्यास्यते ततो विस्पष्टः प्रदेशान्तरे भाष्यविरोधः, एवं हि चित्रापरिहारे भाष्यकारो वक्ष्यति स्यादेवं यदि पञ्चैव प्रमाणान्यभविष्यन्निति. तत्र स्फुटं एव हि षट्प्रमाणानि दर्शयति. न च तद्व्यवहाराभिप्रायम्, न हि प्रमाणगता संख्या व्यवहारं भिनत्तीति साम्प्रतम्. इहापि चाप्रामाण्ये  
न भाष्यकारेण कश्चिद्धेतुरुक्तः. न च प्रतिज्ञामात्रेण प्रतिपक्षनिराकरणं भवतीति साम्प्रतम्. तस्माद्व्याख्येयं एतत्. अत्राह प्रमाणेति. अयं अर्थः. प्रमाणलक्षणं एवेदम्. यत्तूक्तं तदभावेन कथं तल्लक्ष्यते इति. सत्यम्. न प्रमाणमात्रविवक्षया प्रमाणशब्दः अपि तु सामान्यवचनोऽपि प्रमाणशब्दोऽधिकाराद्विशेषेऽवतिष्ठते. प्रमाणाभाव इति किं उक्तं भवति, पूर्वोक्तप्रमाणपञ्चकाभाव इति. अस्ति च पञ्चानां भावोपधानं एकम्, सर्वाणि हि भावप्रमाणानि, अतो भावप्रमाणाभावो{३,१९२}भावप्रमाणं इति. स चोपरिष्ठाद्द्वेधा व्याकरिष्यते आत्मनोऽपरिणामो वा नास्तीति वा भावज्ञानं इति. अस्ति वा भूतलमात्रोपलम्भाद्  
अन्यन्नास्तीति विज्ञानम्. बाढम्. कोऽस्य विषयः. चतुर्धा व्यूढः प्रमेयाभावः. असति हि तस्मिन्कार्यकारणादीनां इतरेतरसङ्करो वार्तिककृता दर्शित एव. यश्चायं पादविहारादिव्यवहारः कण्टकाद्यभावावधारणपुरस्सरः सोऽप्यभावस्यासति प्रमेयत्वे न स्यात्. यदि भूतलमात्रं अत्रोपलभ्यते न कण्टकादिविवेकः, सत्स्वपि तेषूपलभ्यत इति नासीति धिया गृह्येत. बुध्यपलापस्तु संविद्विरुद्ध एव. न हि भावाभावयोः प्रकाशो विशिष्यते. यत्तूक्तं तन्मात्रधीरेव घटो नास्तीति व्यपदिश्यत इति. तत्र न विद्मः किं मात्रशब्देन व्यवच्छिद्यत इति. यदि न किञ्चिद्व्यावर्तयति, अनर्थकस्तर्हि. अथ व्यावर्तयति. अस्ति तर्हि व्यावृत्तिर्विषयः, इतरथा  
सदात्व एव व्यावर्तयतीति व्यवहारो भवेत्. अयं एव संसृष्टधियस्तन्मात्रधियो विशेषः. यदसौ विविक्तविषया. विषयान्तरविवेकश्चाभावः. बुद्धिरेव विषयः न ततोऽन्य इति चेत्. सा तर्हि संसर्गोपलम्भेऽप्यस्तीति नास्तीति प्रकाशेत. अपि च यद्यत्र प्रतिषिध्यते तत्तत्र नास्तीत्युच्यते. न चेह घटो नास्तीति बुद्धिः प्रतिषिध्यते, बुद्धिगोचरे हि नास्तीति शब्दे बुद्धेरेवाभावः स्यात्. अथोच्यते घटो नास्तीत्ययं अर्थः भूतलमात्रं उपलभ्यत इति. न तावदेवं लौकिका बुध्यन्ते. अपि चैवं सूक्ष्मस्य वस्तुनस्सदसद्भावौ प्रति जिज्ञासा न स्यात्, यद्यभावो नाम न कश्चिदस्ति, तर्हि वस्तुन्युपलब्धे कोऽयं अपरस्संशयस्  
सूक्ष्मेषु केशकीटादिषु, तन्मात्रोपलम्भो हि भावान्तराणां अभावः, स च ज्ञात एवासंशयितव्यश्च, संविदः स्वप्रकाशत्वात्किं अपरं अन्विष्यते. दृश्ये प्रतियोगिनि तन्मात्रबोधोऽभावो नादृश्य इति चेत्, किं पु(न)रदृश्यतया, यदा बुद्धेरभावो नातिरिच्यते. यदि तत्त्वान्तरं अभावो भवेत्, तदा तदवधारणे दृश्यादर्शनं उपयुज्यते. आत्मेन्द्रियमनोऽर्थसन्निकर्षो हि ज्ञानजननकारणम्, तद्यदा सत्स्वप्यविगुणेष्विन्द्रियादिषु जिज्ञासितोऽप्यर्थः प्रयत्नेनान्विष्टो न दृश्यते तदा तदभावाददर्शनं इति कल्प्यते. तदेवं{३,१९३}दृश्यत्वसिद्ध्यर्था युक्ता सूक्ष्मजिज्ञासा. तन्मात्रोपलम्भे स्वभावेऽदृष्टार्थं एव दृश्यविशेषणम्  
आपद्येत. यच्चोक्तं यदभावस्य कारणं तत्तन्मात्रधिय एव कल्पनालाघवादस्त्विति. तदयुक्तम्. न हि कल्पनालाघवं भवतीति प्रमाणावगतं उपेक्षितुं शक्यम्. न च यदभावस्य कारणं तत्तन्मात्रधिय इति युक्तम्. मुद्गरप्रहारादिर्ह्यभावस्य कारणम्. न च तेन तन्मात्रबोधो जन्यते. भूतलादिवस्तुरूपप्रकाशो हीन्द्रियादिकारणकः, नासौ घटादेरुत्सारणं प्रहरणं वापेक्षते. यत्तु नानिरूपितं अदर्शनं अभावं निश्चाययति, सुषुप्ते प्रसङ्गादिति. तदयुक्तम्. न ह्यगृहीते वस्तुनि निराश्रयोऽभावः प्रकाशते, क्वचिद्धि कस्यचिदभावः प्रतिभाति न स्वतन्त्रः. अत एवाह वस्तुरूपे न जायत इति. न च सुषुप्तस्य किञ्चित्प्रकाशते. क्व चाभावः  
परिच्छिन्द्यात्. अपि च योग्यप्रमाणानुत्पत्तिरभावं निश्चाययति, न च सुषुप्तस्य प्रमाणयोग्योऽर्थः, यो न प्रकाशत इति कथं अभावनिश्चयो जायते, अतो नादर्शनं अगृहीतं इति सुषुप्तस्याभावो न प्रकाशते, किन्तु योग्यादर्शनं एतन्न भवतीति. यच्चापि निवृत्तेऽप्यदर्शने प्राङ्नास्तित्वं व्यपदिश्यते सम्प्रति दृश्यमानस्यापीति. तन्न. तत्र हि समानोपलम्भयोग्येषु बहुषु स्मर्यमाणेषु यदेको न स्मर्यते, तेन स्मृतिनिवृत्त्या फलतः प्रत्यक्षनिवृत्त्या तदभावः प्रतीयते स्मृत्येव भावान्तराणाम्. तदानीन्तनोऽभावः स्मृतिनिवृत्तिश्च तदानीं अस्त्येव. न चावगम्यते. वस्त्वभावं एव तु प्राचीनं अवगमयतीति नानवस्था. अतो नास्तीति ज्ञानं प्रमाणम्, अभावश्च प्रागभावादिभेदभिन्नः  
प्रमेयं इति साम्प्रतम्. तदयं अर्थो भवति. यत्र पञ्च प्रमाणानि सम्भवत्प्रतिपत्तीनि यथायथं पटादेर्वस्तुनस्सत्तां बोधयितुं न जायन्ते, तस्मिन्विषयेऽभावस्य प्रमाणता सम्भवति, तदनेन प्रमाणशब्दोऽधिकारात्प्रमाणपञ्चके प्रयुक्त इति दर्शितम्. वस्तुरूपे न जायत इति च स्वतन्त्राभावमात्रज्ञानं न प्रमाणं इति दर्शयति. लौकिकप्रमाणलक्षणकथनाच्च यत्रैव प्रमाणानां शक्तिसम्भवस्तत्रैव तेषां अनुत्पादः प्रमाणं अभावोऽभावावधारणे. तादृशेनैव हि लौकिका नास्तीति बुध्यन्त इति. भाष्यस्याप्ययं अर्थः अभावोऽपि न परीक्षणीयः. अव्यभिचारात्. प्रमाणाभावो ह्यसन्निकृष्टेऽर्थेऽभावाख्ये नास्तीत्यनेन रूपेण प्रकाशमाने यां  
बुद्धिं उत्पादयति साभावप्रमा(?णः).{३,१९४}न चैवञ्जातीयकस्य व्यभिचारस्सम्भवतीति. व्यवहितं अपि चाकाङ्क्षावशात्यां बुद्धिं उत्पादयतीति सम्बन्धनीयम्.

येन यस्याभिसम्बन्धो दूरस्थेनापि तेन तत् ।

इति न्यायात् । । १ । ।

 यत्र वस्तुसद्भावबोधार्थं योग्यप्रमाणानुदयस्तत्राभावः प्रमाणं इत्युक्तम्, किं पुनस्तत्रानेन प्रमीयते, अभावस्तावत्स्वप्रमाणैरेव यथास्वं अवगम्यते, अत आह वस्त्वसङ्कर इति । । १ । ।

 वस्त्वसङ्करं एव विवृणोति क्षीरे दधीति सार्धद्वयेन. योऽयं कार्यकारणादिना परस्परविवेकश्चतुर्धा दर्शितः स वस्त्वसङ्कर इत्याख्यायते. सोऽभावेन प्रमीयते. शशशृङ्गादिरूपेणेति. तेन रूपेणालोच्यमानाः शशमूर्ध्न्यवयवा अभावः, स्वरूपेण तु भावा एवेति । । २ ४ । ।

 असति त्वभावप्रामाण्ये सर्वस्सर्वेण सङ्कीर्यत इत्याह क्षीर इति द्वयेन. एवं इति. यथा क्षीरे दधि एवं दध्नि क्षीरं इत्यर्थः. शशे शृङ्गं इत्यतः प्रभृत्यत्यन्ताभावासिद्धौ दोषप्रसञ्जनम्. अभावप्रमाणानाश्रयणे हि न शशादिषु शृङ्गादीनां आत्यन्तिकोऽभावस्सिध्यति. परिपन्थिनश्च भूतचैतन्यवादिनो न निराकर्तुं शक्यन्ते. महाभूतानां च वाय्वादीनाम्{३,१९५}आत्यन्तिको गन्धाद्यभावो न सिध्येत्. यथोत्तरं हि चत्वारि महाभूतान्येकैकगुणरहितानीति स्थितिरिति । । ५ ६ । ।

 सर्वत्र सङ्करे दोषं आह न चेति. योऽयं कारणादिविभागेन लौकिकानां व्यवहारो दृश्यते, सर्वसङ्करे न स्यात्, क्षीरमानयेति नियुक्तो यत्क्षीरं एवानयति न दधि, दध्यानयने न क्षीरम्, इदं असति कार्यकारणादीनां इतरेतरविवेके न सिध्यतीति । । ७ । ।

 ननु नाभावो नाम तत्त्वान्तरं उपलभ्यते, भूतलं हि स्वप्रमाणादवगच्छामः, घटं चासति प्रमाणे न पश्यामः, न तु घटाभावो नामापरः कश्चित्बुद्धौ भवति. घटो नास्तीत्यपि घटो न प्रमीयत इत्यर्थः, न तु घटाभावः प्रमीयत इति. अतस्सर्वोपाख्याविरहलक्षण एवाभावो न किञ्चित्तत्त्वान्तरं अत आह न चेति. यत्तावत्भावप्रमाणैर्नोपलभ्यत इति. सत्यम्. अत एवाभावः प्रमाणान्तरम्. घटो नास्तीत्यपि नायं अर्थः घटो न प्रमीयते इति, सन्नपि हि घटो न प्रमीयत इत्युच्यते. अत एव घटोऽस्ति न वेति पृष्टो निर्णीताभावो न नास्तीति व्यपदिशति, किन्तु अनुपलब्धिमात्रम्. अतोऽभावप्रमितिरेवायं घटो नास्तीति. यश्चायं चतुर्धा भेदो वर्णितः  
सोऽपि सर्वोपाख्याविरहलक्षणेऽभावे न सिध्यति. प्रयोगश्च भवति वस्तु अभावः, चतुर्धा भेदाद्, द्रव्यादिवदिति. यदप्याहुः नाभावो नाम किञ्चित्तत्त्वम्, प्रत्यर्थनियतेन ह्यात्मना नीलादयः परस्परं भिद्यन्ते, नैवं अभावस्य भावात्किञ्चिद्भेदकम्.{३,१९६}अतो न व्यावृत्तं उपलभामह इति कथं तत्त्वान्तरं अवस्थापयामः. तद्व्यवहारस्तु नास्तीति विकल्पशब्दप्रयोगात्मा भावाश्रय एव कथञ्चिदुपपादनीयः, न त्वेकाकारप्रतिनियतादन्यासंसर्गिणो(?र)भावादन्योऽभाव इति. तदप्येकदेशिनिराकरणेनैव निराकृतम्. अपि च, अविषयो नास्तीति विकल्पः कथं संवेद्यत इति वक्तव्यम्. शब्दसंस्पृष्टं हि रूपं विकल्पस्य विषयः,  
न चेह तदस्ति. न चात्मा विकल्पस्याभिलापसंसर्गयोग्यः, असाधारणत्वात्. अत एवात्मनि निर्विकल्पकत्वात्कल्पना स्वसंवित्तिं प्रत्यक्षां आह. यदाह नैनं इयं अभिलापेन संसृजति. तथा वृत्तेरात्मनि विरोधातिति. यदि मतं
जात्यादिवदभावविकल्पा अपि समारोपितविषया एव, नानेनाभावविकल्पो दुष्यतीति. तन्न. समारोपितं हि यत्किञ्चिज्जातीयकं तत्प्रतिविकल्पं अन्यदन्यच्च, कथं एकशब्दालम्बनं भवेत्. कल्पिताकारभेदानध्यवसायादेकत्वाध्यवसाय इति चेत्. कस्य तर्हि, न हि नैरात्म्यवादिनां एकः कश्चिदस्ति प्रतिसन्धाता, यः पूर्वापरयोरारोपितैकत्वाध्यवसायादेकशब्दं प्रयुञ्जीत. विकल्पास्तु क्षणिकाः स्वविषये नियता  
नान्योन्यस्य विषयं अभिनिविशन्त इति कथं प्रतिसान्दधीरन्. असति च विपर्यये समारोपितविषयत्वाभिधानं अलीकं एव. तदवश्यं नास्तीत्येकशब्दोपश्लिष्टं उपेयतयाश्रयणीयं भाववदभावाख्यं अपि किञ्चिदवस्थितं रूपम्. अत एव किं पुनस्तत्त्वं इत्यपेक्षिते सतस्तु सद्भावोऽसतस्त्वसद्भाव इति द्वेधैव तत्त्वविद्भिस्तत्त्वं आश्रितम्. अपि च असत्यभावे कस्य हेतोराहतस्य घटस्यानुपलम्भः, विनष्टत्वादिति चेत्. को विनाशः. यदि न किञ्चित्, प्राग्वदुपलम्भप्रसङ्गः. न ह्यप्रच्युतप्राच्यार्थक्रियारूपस्यानुपलम्भे घटस्य किञ्चित्कारणं अधुना पश्यामो यद्यस्य विनाशो नाम किं अपि तत्त्वान्तरं नाश्रीयत इति सिद्धं तत्त्वान्तरं इति. एतच्चानुपाख्येयत्वम्  
अभावस्य निराकर्तुं उक्तं न त्वभावो वस्तु, लोकविरोधात्. यथा ह्यचन्द्रश्शशीति लोकविरुद्धम्, एवं अभावो वस्त्विति. सत्ता हि वस्तुत्वम्, न चासावभावे समवैति, सदसद्विवेकाभावप्रसङ्गात्. अतोऽवस्तु. कार्यकरणादभावे वस्तुत्ववादः, न मुख्यतया. अभावो ह्यर्थक्रियासमर्थ एव, ज्ञानजननदर्शनात्. विहिताकरणे च प्रागभावस्यैव क्रियान्तरविशेषणतया प्रत्यवायहेतुत्वात्. एवं उत्तरत्रापि वस्तुताप्रसाधनं वेदितव्यं इति. इतश्चाभावो{३,१९७} वस्त्वित्याह कार्यादीनां इति. वस्त्वेव सदसदात्मकं इति सिद्धान्तः. तत्र कथं वस्तुरूपस्यैवाभावस्य निस्स्वभावत्वम्. किं इदानीं भावाभावयोरभेद एव, नेति वदामः, भेदोऽपि ह्यनयोर्धर्मधर्मितया कियानप्यस्त्येव रूपादीनां इव. कः पुनरनयोस्सम्बन्धः, संयोगस्  
समवायो वा, न तावत्संयोगः, द्रव्यधर्मत्वात्तस्य. न च समवायः, भावाभावप्रसङ्गात्. अभावसमवाये हि भावो न स्यादेव. नाभावसमवायादसत्त्वम्, न हि घटोऽभावसमवायादसन्भवति. असति समवायानुपपत्तेः. किन्तु प्रहारादेव घटस्याभावः. यत्त्वनाहतं अनपसारं च भावान्तरं अभावरूपेणावगम्यते तत्कथं असद्भविष्यति. अतस्स्वहेतोरेव जायमानो नित्यो वा सर्वोऽसङ्कीर्णस्वभाव एव जायत इति सिद्धं अस्य जात्यादिवद्भावधर्मत्वम्. ततश्च वस्तुत्वं इति । । ८ । ।

 इतश्च वस्तु अभाव इत्याह यद्वेति वस्त्वन्तेन. अभाव इति सामान्यात्मना प्रागभावादिभेदेन च व्यावृत्त्यात्मना गृह्यमाणोऽभावस्सामान्यविशेषात्मकः, ततश्च वस्तुविषयप्रयोगार्थः अभावो वस्तु, सामान्यविशेषात्मकत्वात्गवादिवदिति. तस्मिन्नेव साध्ये हेत्वन्तरं आह प्रमेयत्वादिति । । ९ । ।

 नन्वयं असिद्धो हेतुः, औपचारिको हि सामान्यविशेषभावोऽभावे. एकशब्दवाच्यं सामान्यरूपं दृष्टं गवादि, नानाशब्दवाच्यं च विशेषरूपं शावलेयादि. अतोऽत्राप्यौपचारिकस्सामान्यविशेषभावो विवेकज्ञस्य. असति तु विवेके एकशब्दनिबन्धनभ्रम एवायं अभावस्सामान्यविशेषात्मेति. अत आह न चेति. सति हि बाधके भ्रान्तिरुपचारो वा कल्प्यते, न चेह तथेति भाव इति । । १० । ।

{३,१९८} एवं तावत्नास्तीत्यस्यार्थस्यासन्निकृष्टस्य इति यदुक्तं भाष्ये तद्विवृतम्. इदानीं प्रमाणाभावशब्दं व्याचष्टे
प्रत्यक्षादेरनुत्पत्तिरिति. अनुत्पत्तिरेव केति चेदत आह सात्मन इति. आत्मनो हि ज्ञानात्मकः परिणामः. तद्यदा आत्मा भूतलादौ न घटादिज्ञानात्मना परिणमति सा तस्य प्रत्यक्षाद्यनुत्पत्तिः स्वरूपावस्थानं प्रमाणाभाव इत्याख्यायते, तत्प्रामाण्ये च नास्तीति ज्ञानं फलम्. नास्तीत्येव वा भावज्ञानं प्रत्यक्षाद्यनुत्पत्तिरित्युच्यते, अतस्तदेव प्रमाणम्, (?ना ।हा)नादिबुद्धिः फलं इति विवेकः । । ११ । ।

 ननु यदि द्व्यात्मकं वस्तु, तर्हि सकृदेव तथा प्रतिभातं इति किं प्रमाणान्तरेणात आह स्वरूपेति. स्वरूपेण तद्वस्तु गवादि सद्रूपं अश्वादिरूपेण चासद्रूपम्. तदस्मिन्नेव द्विरूपे किञ्चिदेव कदाचित्प्रतीयते न तु सर्वात्मकं एव गृहीतव्यं इति नियम इति । । १२ । ।

 किं पुनः कारणं द्व्यात्मकस्यैकं एव रूपं गृह्यते नापरं किञ्चिदत आह यस्य यत्रेति. उद्भूतं हि गृह्यते नानुद्भूतम्, अग्नेरिव रात्रौ रूपं न स्पर्शः, जिघृक्षितं वा प्रायेण. अतो यदेव सदसतोरुद्भूतं भवति तेनैव बुद्धिव्यपदेशौ भवतः. चेत्यतेऽनुभव इति किं इदम्, न ह्यनुभवश्चेत्यते, स एव चेतना, विषयस्तु चेत्यते. सत्यम्. विषयप्राप्त्यन्यथानुपपत्त्यानुभवोऽपि चेत्यत एव. तदनेन प्रकारेण विषयप्रकाशं एव दर्शयतीत्यदोष इति । । १३ । ।

{३,१९९} उद्भूतजिघृक्षितैकग्रहणे चेतरस्तदनुगुणतयैव लीनो भूत्वावतिष्ठते. सामान्यविशेषयोरिवैकग्रहणेऽन्यतर इत्याह तस्येति. इदं चान्वारुह्यवचनेनास्माभिरुक्तम्. अस्त्येव तु भावाभावप्रतीतावन्यतरानुगम इत्याह उभयोरिति । । १४ । ।

 उभयानुगमं एव दर्शयति अयं एवेति द्वयेन. अयं एवेति. भावान्तरेणासङ्कीर्ण इत्यर्थः. न ह्यप्रतिसंहिते भावान्तराभावे सङ्कीर्णस्वभावो न निश्चेतुं शक्यते. नास्तीत्यपि प्रतिषेध्यप्रतिषेधाधारभावोपष्ठम्भनवर्जितं न किञ्चित्ज्ञानं जायते. किञ्चिच्छब्देन भावस्याभावानुगमशून्यं अपि ज्ञानं अस्त्येव, न त्वेवं अभावस्येति दर्शयति । । १५ १६ । ।

 दर्शितं तावत्सदसदात्मकं वस्त्विति. कदाचित्किञ्चिदनुभूयत इति च. उभयोरंशयोरिदानीं प्रमाणविभागं दर्शयति प्रत्यक्षादीति । । १७ । ।

 कथं पुनरिदं अवगम्यते, विस्फारिताक्षस्य हि सहसा नेह घटोऽस्ति, अघटं वा भूतलं इत्यभावविशिष्टं भूतलज्ञानं जायमानं उपलभ्यते(?){३,२००}दण्डिप्रत्यक्षवत्, तदभावस्याप्रत्यक्षत्वे नावकल्पते. न ह्यप्रत्यक्ष एव विशेषणे विशिष्टः प्रत्यक्षो भवति, दण्ड इव दण्डी. न च नास्त्येव विशिष्टा धीरिति वक्तव्यम्, अनाश्रयाभावसंवित्त्यभावात्. अपि चात्मा भावस्याभावः, स कथं स्वतन्त्रोऽनुभूयते. न हि रूपादयो भावधर्माः स्वतन्त्रा एवावसीयन्ते. स्वतन्त्राभाववादस्तु स्वातन्त्र्यं एव, सदसदात्मके वस्तुनीति हि दर्शयति. भावांशोऽभावांश इति च विस्पष्टं  
तदभावविशिष्टं ग्रहणं इत्याह. किञ्चास्य स्वातन्त्र्ये प्रमाणम्, न ह्ययं कदाचिदपि तथावसीयते. किं इदानीं अभावो नावसीयत एव, स्वतन्त्रो वावसीयते. न तावत्पूर्वः कल्पः, तदवगमे प्रमाणान्तराभावात्नित्यासंवित्तिप्रसङ्गात्. न च संयोगप्रतिषेधे स्वतन्त्राभावावसायोऽस्ति, प्रतियोगिसंयोगप्रतिषेधात्मैव ह्यभावः, स चाधारतन्त्र एवेति संयुक्तविशेषणत्वलक्षणया प्रत्यासत्त्या सतीन्द्रियसन्निकर्षे ऐन्द्रियज्ञानगोचर एव. एकं कीदं विशिष्टं ज्ञानम्. तदस्याभावः प्रमाणं इन्द्रियं वा, यद्यभावः स तर्हि भावं अपि गोचरयेत्. न चैतदिष्टम्.  
अतस्सत्युपलभ्यमाने तदैव यन्नोपलभ्यते तन्नास्तीति सत एव प्रकाशकं असतोऽपीति न प्रमाणविभागं पश्यामः. अत आह न तावदिति. तावच्छब्दो लिङ्गापेक्षया. तच्चोपरिष्ठान्निराकरिष्यत इति. अत्र कारणं आह भावांशेति. योग्यता हि कार्यदर्शनसमधिगम्या, सा चेन्द्रियाणां भावात्मकग्रहण एवोपलभ्यते नाभावेऽपि. विनापि तु तेन तद्ग्रहणादिति वक्ष्यामः. अत्र तु योग्यतासहिता प्राप्तिरिन्द्रियार्थयोस्सम्बन्ध इत्यभिप्रायः. यत्त्वेकज्ञानसंसर्गिणोरेकप्रमाणत्वं इति. तन्न. एकस्या अपि बुद्धेर्नानाकारणत्वदर्शनात्. एकं हीदं भावनेन्द्रियसभाहारजं प्रत्यभिज्ञानं इति वक्ष्यामः. एकज्ञानप्रतिभासिनोरपि च गृह्यमाणस्मर्यमाणयोर्  
विवेक उक्तः. विविक्ता एव ते ह्यर्था इति. न हि स्मृत्युपस्थापितनां अविशिष्टो डित्थो न प्रत्यक्षो भवति. नाम चाप्रत्यक्षं स्मर्यमाणत्वात्, तस्यागृहीते हि विशेषणे विशिष्टो नावगम्यते नाप्रत्यक्षे. एवं इहापि प्रमाणाभावोपनीताभावविशिष्टे सत्युपलभ्यमाने न किञ्चिदनुपपन्नम्. दण्डिन्यपि शाब्दे तावद्दण्डपदोपनीतविशेषणविशिष्ट एव प्रत्ययार्थो न दण्डोऽपि. प्रत्यक्षं तु योग्यतयोभयत्र प्रवर्ततां नाम, न चैवं उभयत्राक्षाणां योग्यता. अभावज्ञाने तदनपेक्षाया{३,२०१} वक्ष्यमाणत्वात्. किं इदानीं अनुमानेऽपि प्रत्यक्षानुमानसमाहारजो विशिष्टबोधः. न. अनुमानस्यान्वयाधीनजन्मत्वात्.  
विशिष्टेनैव चान्वयानुगमात्. धूमवानग्निमानिति हि व्याप्तिरवगता. उक्तं च 

 नैवं न ह्यत्र लिङ्गस्य शक्त्यनन्तत्वकल्पना ।

इति. अत्रापि चायं अग्निमानिति विशेषबोधेऽस्त्येव प्रत्यक्षापेक्षा. अयं एवाभावस्य प्रतीतिप्रकारः, यत्प्रमाणान्तरप्रापिताश्रयं विशिनष्टीति न किञ्चिदनुपपन्नम्. यच्च संयुक्तविशेषणतया इन्द्रियसन्निकर्षोऽभावस्येत्युक्तम्, तदयुक्तम्. असम्बद्धस्य विशेषणत्वानुपपत्तेरतिप्रसक्तेः. इतरथा विशेषणार्थं अर्थितेनैव सन्निकर्षोपपत्तौ वृथैव संयुक्तविशेषणार्थत्वाश्रयणं इत्यलमनेनेति । । १८
| |

 अभिप्रायं अजानानश्चोदयति नन्विति. प्राप्तिमात्रं ह्यर्थेन्द्रिययोस्सन्निकर्षः. अस्ति च भावादभिन्नस्याभावस्य भाववदेवेन्द्रियप्राप्तिरिति. अत्र च योग्यताया उद्धाटनेनैवोत्तरं देयम्, तदुपेक्ष्यैव तावदत्यन्ताभेदं एवायं आह, तदेतं एव तावन्निराकरो(?षी ।मी)त्यभिप्रायेणाह न हीति. यदि भावाभावयोरेकान्तं अभेद एव स्यात्ततो भावेन्द्रियसन्निकर्षे तदभिन्नस्याभावस्यापि स्यात्, न त्वेवं अस्ति. अभावस्यापि रूपादिवदत्यन्ताभेदाभावादिति । । १९ । ।

 रूपादितुल्यतां एवाभावस्य दर्शयति धर्मयोरिति. भावाभावात्मनोर्धर्मयोर्धर्म्यभेदेऽपि स्थिते भेदोऽपीष्ट इत्यर्थः. भेदे कारणं आह उद्भवेति. भावाभावयोरप्यु(?द्भवा ।द्भूता)भिभूतयोर्ग्रहणाग्रहणव्यवस्था दृश्यते. न चैतदेकत्वे कल्पिते. न ह्येकं एव तत्त्वं उद्भूतं अभिभूतं चेति प्रतीयत इति । । २० । ।

{३,२०२} इदं चानयोर्विवेककारणं इत्याह इदं एवेति. अक्षानपेक्षता चाभावधियो वक्ष्यत इति । । २१ । ।

 अयं च ग्राहकभेदनिबन्धनो भेदो रूपादीनां इति कैश्चिदिष्यते. सोऽनयोरपि शक्यतेऽवगन्तुं इत्याह रूपादेरिति. एवं हि केचिद्वदन्ति यथा ह्येकं एव मुखं मरतकपद्मरागाद्युपाधिभेदाद्भिन्नं इव प्रतिभाति, यथा चैक एव पुरुषोऽपेक्षाभेदात्पुत्रादिभेदभिन्न इव गृह्यते, यथैकं एव तत्त्वं श्रोत्राद्युपाधिभेदाद्भिन्नं इव प्रतिभाति, एवं इहापि भावाभावयोरौपाधिको भेदो भविष्यतीति. नन्वेवं औपाधिके भेदे तात्त्विकं एकत्वं प्राप्नोति. भवत्वस्मिन्मते, तथापि रूपादिव्यवस्था सिध्यत्येवेति । । २२ । ।

 इदं चान्वारुह्यवचनेनास्माभिरुक्तम्, न हि रूपादीनां ग्राहकभेदनिबन्धनो भेदः, किन्तु बुद्धिभेदनिबन्धन एव, मुखं हि प्रमाणान्तरादेकरूपं अवगतं तदुपाधिभेदाद्भिद्यत इति युक्तम्. न त्वेकत्वे रूपादीनां किञ्चित्प्रमाणं अस्ति, नित्यं एव वैलक्षण्यात्. अयं च बुद्धिभेदो भेदहेतुर्भावाभावयोरपि समान एवेत्यभिप्रायेणाह बुद्धिमात्रेति. कः पुनरयं भावाभावात्मको धर्मी, यद्धर्मौ भावाभावौ, नैकं रूपादिसमुदायाद्भिन्नं उपलभ्यते, वृत्त्यादिविकल्पाक्षमत्वात्. अतो देशाद्यभिन्नानां रूपादीनां समुदायो धर्मी, न तत्त्वान्तरं अत आह न चेति. नात्र वन इव बाधिका बुद्धिरस्तीति भावः. इदं  
च सविकल्पकसिद्धावुक्तं अप्यभावाश्रयसमर्थनार्थं अत्रोक्तं इत्यपुनरुक्ततेति । । २३ । ।

{३,२०३} एवं तावदभावस्य भावाद्भेदाभेदौ दर्शितौ. तावेव रूपादिदृष्टान्तेन द्रढयति सद्गुणद्रव्येति. न हि रूपादयस्सदादिरूपेण न भिद्यन्त इति स्वरूपापेक्षयापि तेषां भेदश्शक्यते वारयितुम्, तथा वा भेद इति न सदाद्यात्मनाभेदः प्रतिक्षिप्यते. एवं अभावोऽपि भावधर्मतया ततो भिन्नोऽपि स्वरूपापेक्षयाभिन्न इष्यते. द्रव्यरूपेणेति. रूपादयो द्रव्यादभिन्नाः, तच्चाभिन्नं इति तद्रूपेणैषां अभेद इत्यर्थः । । २४ । ।

 स्वरूपापेक्षया रूपादिवद्भेदानाश्रयणे भावाभावयोरन्यतरत्र न बुद्धेस्सदसद्रूपता भवेदित्याह यदीति । । २५ । ।

 अस्ति त्वसाविन्द्रियसम्बन्धासम्बन्धहेतुको बुद्धिभेद इत्याह
सत्सम्बन्ध इति. एतेन, यदाहुः न भावाद्भेदकं अभावस्य रूपं उपलभामह इति, तन्निराकृतम्. सदसद्रूपविवेकादिति. यदिन्द्रियेण संयुज्यते भूतलं तदस्तीति प्रतीयते, यन्न सम्बध्यते घटादि तन्नास्तीति प्रतीयत इति । । २६ । ।

 नन्विन्द्रियव्यापारानन्तरं एवेह घटो नास्तीति ज्ञानं उत्पद्यते, तत्कुतोऽयं विवेको नेन्द्रियेणाभावबुद्धिर्जन्यत इति. न ह्यसति तद्व्यापारे भावबुद्धिवदभावबुद्धिरपि जायमाना दृश्यते. यद्यपि भावादभावो भिद्यते, तथापि तस्य रूपादिवत्संयुक्तसमवायेन वा तद्विशेषणतया वेन्द्रियसन्निकर्षो{३,२०४}स्त्येव. अतस्तज्ज्ञानं ऐन्द्रियकं भवेदत आह
गृहीत्वेति. अयं अभिप्रायः नानाश्रयोऽभावः शक्यते ग्रहीतुं इत्याश्रयग्रहणार्थं एवात्रेन्द्रियापेक्षा नाभावग्रहणाय, यथा नास्मृते प्रतियोगिन्यभावो गृह्यत इति तत्स्मरणार्थं प्राचीनज्ञानजन्मनस्संस्कारस्योद्बोधोऽप्यपेक्षितः, एवं आश्रयग्रहणार्थं इन्द्रियम्. न च प्राप्तिमात्रं ऐन्द्रियकज्ञानजन्मनि कारणम्. अपि तु  
योग्यतासहिता प्राप्तिरिति प्रत्यक्षे वर्णितम्. न चेन्द्रियाणां अभावज्ञानजननयोग्यता, तेष्वसत्स्वपि तद्भावादिति वक्ष्यते. मानसं इति कोऽर्थः. किं सुखादिज्ञानवन्मनसा जन्यत इति. यद्येवं तथापि प्रत्यक्षतैव. न चान्तरिव बहिर्मनसस्स्वातन्त्र्यं अस्ति. सत्यम्. सर्वप्रमाणसाधारणस्तु मनसो व्यापारोऽत्र कथितः. केवलात्ममनस्सन्निकर्षादेव बाह्येन्द्रियानपेक्षं प्रमाणाभावेनाभावज्ञानं जन्यत इत्युक्तं भवति. गृहीत्वा स्मृत्वेति च धर्मधर्मिणोरभेदात्समानकर्तृकत्वाभिधानं इति । । २७ । ।

 कथं पुनरिदं अवगम्यते भावग्रहणं इन्द्रियापेक्षं नाभावग्रहणं इति. समानो हि तद्भावभावः. अत आह स्वरूपेति. यो हि गृहस्वरूपं एवावधार्य क्वचिद्गतः पृच्छ्यते तत्र चैत्रोऽस्ति न वेति, तदासौ पृष्टस्तत्र नास्तितां तदैव प्रतिपद्यते. यदि त्विन्द्रियाधीनं अभावज्ञानं भवेत्नासति तद्व्यापारे जायेत. न च पूर्वावगताभावस्मरणं एवेति वाच्यम्. न ह्यसति प्रतियोगिस्मरणे भावो दृश्यते. न चाश्रयग्रहणकाले प्रतियोगिस्मरणं अस्ति. बहूनां एव हि पृष्टेनाभावः कथ्यते. न च तावतां स्मरणं तत्रासीदिति चिन्तयितुं शक्यते. यदि तूच्यते सामान्येनाभावोऽवगतः, सम्प्रति विशेषेण स्मर्यत इति, तदयुक्तम्. न ह्यभावत्वं नाम  
सामान्यं अस्ति, विशेषाणां एव स्मृतिविपरिवर्त्तिनां एवाभावोऽवसीयते. न च सामान्यतोऽवगतो विशेषेण स्मर्यत इति, युक्तम्. पूर्वानुभवाहितभावनाबीजा हि सा स्मृतिः, नाल्पं अव्यतिरेकं गोचरयितुं उत्सहते. अतस्तदानीं एव प्रतियोगिस्मरणपुरस्सरं इन्द्रियानपेक्षं अभावज्ञानं जायत इति मनोहरं इदम्. तदिदं उक्तं तदैव प्रतिपद्यत इति. इदं च प्रत्यक्षफलस्मृतिनिवृत्त्या फलतः प्रत्यक्षानवृत्तिरित्युक्तं एवेति । । २८ । ।

{३,२०५} एवं तावदक्षजत्वं अभावधियो निराकृत्तम्. इदानीं लैङ्गिकत्वं निराकरोति न चाप्यत्रेति. अत्र चोदयति भावांशेति.

 परिहरति तदानीं इति मतिरन्तेन. द्वावत्र भावौ प्रतिषेध्यः प्रतिषेधाधारश्च, तत्र न तावत्प्रतिषेध्यो लिङ्गम्, अवगतं हि लिङ्गं भवति. न च तदा घटो गृह्यते, न हि तस्मिन्गृह्यमाणे तदभावो ग्रहीतुं शक्यते. तदिह प्रतिज्ञाहेत्वोर्विरोधः. सति भावे तदभावो न प्रतिज्ञातुं शक्यते. सत्यां तु प्रतिज्ञायां नासतोऽदृष्टस्य लिङ्गत्वम्. अतो नाभावे जिघृक्षितेजिघृक्षितप्रतिषेध्यभावो लिङ्गं इति । । २९ ३० । ।

 अस्तु तर्हि प्रतिषेधाधारभावो लिङ्गं अत आह न चैष इति. एष इति परोपस्थितं अपरोक्षं भावं निर्दिशति. यथार्थे पक्षीकृते पदं अतद्धर्मतया न हेतुरित्युक्तम्, एवं एषोऽपि भूतलभावो न घटाद्यभावधर्म इति. अपि चान्वयाधीनात्मलाभं अनुमानज्ञानम्, न च भूतलभावस्य सर्वैरभावैस्सम्बन्धो ज्ञायते. तत्कथं ततस्ते प्रत्येष्यन्त इत्याह सहेति । । ३१ । ।

 अस्तु तावदभावान्वयः क्वचिद्भूतलादौ भावे, सद्भावोऽपि यस्य घटादेः कदाचित्ज्ञातः तस्यापि तत्राभावोऽवगम्यत इत्याह क्वचिदिति । । ३२
| |

{३,२०६} न केवलं यद्यत्र कदाचिद्दृष्टं तन्मात्रस्य तत्राभावोऽवगम्यते, यस्यापि तु यत्राभावो न दृष्टपूर्वस्तस्यापि तत्राभावोऽवगम्यत इत्याह
यत्रेति । । ३३ । ।

 यदि तु येन केनचिदेकेनाभावेन गृहीतसम्बन्धाद्भावादभावान्तरानुमानं इष्यते, ततोऽतिप्रसक्तिरित्याह
कस्यचिदिति । । ३४ । ।  
 न चैवं अस्तीति व्यतिरेकेण दर्शयति गृहीतेऽपि च भावांशे नैवाभावेऽन्यवस्तुनः. सर्वस्य मतिरित्यन्तेन. अनैकान्तिकश्चायं भावोऽभावान्तरैरपि सम्बन्धात्. अतोऽनैकान्तिकत्वादस्य घटादेरभावं गमयितुं अलिङ्गत्वं इत्याह एवं व्यभिचारादलिङ्गतेति । । ३५ । ।

 अपि च सम्बन्धग्रहणं सम्बन्धिग्रहणाधीनम्. तदिहाभावाख्ये सम्बन्धिनि ग्रहीतव्ये किं प्रमाणं इति वक्तव्यं इत्याह सम्बन्ध इति । । ३६ । ।

 न तावल्लिङ्गं अविदितसम्बन्धं तदवधारणे प्रमाणम्, इतरेतराश्रयं हि तथा स्यादित्यभिप्रायेणाह तदानीं इति. अतोऽवश्यं तद्ग्रहणे प्रमाणान्तरं अर्थनीयं इत्याह तत्रेति । । ३७ । ।

{३,२०७} अत्रेदानीं अनुपलब्धिलिङ्गवादिनो बौद्धस्य प्रत्यवस्थानं आह प्रत्यक्षादेरिति. द्वेधा हि हेतवो बौद्धैर्विभज्यन्ते
कार्यं स्वभाव इति, अनुपलब्धिश्चैकज्ञानसंसर्गिणोरेकोपलब्धिरेव, तस्याश्च स्वरूपं ज्ञेयरूपं च प्रकाशते इति ज्ञानज्ञेयस्वभावा. न ह्यसौ स्वरूपं इव ज्ञेयसत्तां अपि व्यभिचरति. तस्याश्च स्वसाध्येन नास्तीति विकल्पशब्दात्मकव्यवहारेण तद्योग्यतया वा तादात्म्यं एव प्रतिबन्धः. न ह्यसौ नास्तीति व्यवहारं व्यभिचरति शिंशपेव वृक्षताम्. तदेवं ज्ञातप्रतिबन्धानुपलब्धिः यो नाम भ्राम्यन्विविक्तदेशोपलब्धावपि घटाय घटते तं प्रति नास्तीति व्यवहारं तद्योग्यतां वानुमापयति. एवं च घटाद्यभावानुपलब्धिप्र  
योगः यद्दृश्यं हि सद्यत्र नोपलभ्यते तत्तत्र नास्ति. नोपलभ्यते चोपलभ्यमाने देशे दृश्यो घट इति. एतदपि दूषयति न विशेषणसम्बन्धस्तस्या इति. य एवानुपलब्ध्यानुमातुं इष्यते घटाभावो नास्तीति व्यवहारस्तद्योग्यता वा नैकेनापि विशेषेणानुपलब्धेस्सम्बन्धोऽवगतः, कथं ततो विशेषानुमानम्. भूतलोपलब्धिर्हि सा, तस्याश्च नानाविधानेकघटपटादिविषया नास्तीति व्यवहारा दृश्यन्त इति कथं विशेषेण घटो नास्तीति व्यवहारयेत्. घटानुपलब्धिरसौ, अतो घटाभावं तद्व्यवहारं वा प्रसाधयतीति चेत्. कस्तस्या घटेन सम्बन्धः. देशोपलब्धिर्हि सा, तावदेव तस्या घटानुपलब्धित्वम्. तच्च सर्वान्प्रत्यविशिष्टं इति कथम्  
एकेनैव व्यपदिश्यते न चेद्घटाभावो नाम कश्चित्. कस्माच्च सत्यपि घटे घटो नास्तीति व्यवहारो न प्रवर्तते. सद्व्यवहारविरोधादिति चेत्. कथं घटानुपलब्धौ सद्व्यवहारः. अस्ति हि तदानीं अपि देशोपलब्धिः. विविक्तोपलब्धिर्हि घटानुपलब्धिः, नासौ घटे सतीति चेत्, को विवेकार्थ इति. नन्वयं अभाव एव. तदभावेऽनर्थकं विविक्तवचनम्, अतोऽनुपलब्धेरयं अपि विशेषो दुस्साध एव, यदसति घटे नास्तीति व्यवहारो न सतीति. यच्चेदं घटाभावं अतिलङ्घ्य नास्तीति व्यवहारानुमानं अवस्थितं तदपि केन विशेषेणेति न विद्मः. सोऽपि भावातिरेकी न कश्चिदुपलभ्यते. योग्यता तदनतिरेकिणी तस्मिन्बुद्धे बुद्धैवेति न किञ्चिदनुमेयं पश्यामः. वार्तिककारेण त्विदं उपेक्ष्यैव तावद्  
दूषणान्तरं उक्तं इति । । ३८ । ।

{३,२०८} अभावसामान्येन त्वनुपलब्धेस्सम्बन्धस्सिध्यत्येव, न त्वभावसामान्ये प्रमाणं उपजायत इत्याह सामान्येति. विशेषास्त्वनैकान्तिकतया नानुपलब्ध्या बोधयितुं शक्यन्त इत्याह
व्यभिचारादिति । । ३९ । ।

 अपि च नानवगतरूपं लिङ्गं अनुमाने लिङ्गं भवति, तदियं प्रत्यक्षाद्यनुत्पत्तिरभावत्वादपरेण लिङ्गेनावगन्तव्या. एवं हि वदन्ति, यावान्कश्चित्प्रतिषेधः स सर्वोऽनुपलब्धेरेवेति. एवं च तत्र तत्र सदृशापरापरलिङ्गानुसारेणानवस्थापात इत्याह न चेति द्वयेन. एतच्चोपलब्ध्यभावोऽनुपलब्धिरित्यापाद्योक्तम्, विविक्तेतरपदार्थोऽनुपलब्धिरिति तु प्रत्युक्तं इति । । ४० ४१ । ।

 एवं योऽप्यसौ लिङ्गिरूपाभावः सोऽपि सम्बन्धग्रहणार्थं अवश्यं प्रथमं अवगन्तव्यः. तदवगमेऽपि तद्रूपापरलिङ्गाभ्युपगमादनवस्थैव. अतः क्वचिदवश्यं अनुमानाभावात्प्रमाणान्तरं अभ्युपगन्तव्यं इत्याह लिङ्गेति । । ४२ । ।

 यदि तु नास्तीति बुद्धिरेव लिङ्गं इत्युच्यते तन्न. फलं हि सा, प्रत्यक्षाद्यनुत्पादस्य कथं तल्लिङ्गम्, तत्सिद्ध्यर्थं एव हि लिङ्गं इष्यते.{३,२०९}सिद्धायां तु बुद्धौ किं लिङ्गेन. तदेतदाह नेति. यदि सा फलं किं तर्हि प्रमाणं अत आह तस्यैवेति. यस्यैव सा फलं तदेव प्रत्यक्षाद्यनुत्पत्तेः फलानन्तर्यात्प्रमाणं इति । । ४३ । ।

 किञ् च सौगतसमयसिद्धानुमानलक्षणग्रन्थानुसारेणापि न प्रत्यक्षाद्यजन्मनोऽनुमानत्वं इत्याह त्रिलक्षणेति. एवं हि ते पठन्ति. त्रिरूपाल्लिङ्गतोऽर्थदृगनुमानं इति. न चानुत्पत्तिरुत्पत्तेः प्रागभावो बुद्धेः केनचिज्जन्यते, प्रागेव त्रिलक्षणेन हेतुनेति. ननु च हेतुतयानुपलब्धिरनुमानं इष्यते, न त्वनुमितिरनुमानं इति भावसाधनतया. अतः किं तन्निरासेन. सत्यम्, अहेतुतया तावदनुमानत्वं निराकृतं एव. अनेन तु लक्षणानन्तःपातो वर्ण्यत इति । । ४४ । ।

 अत्र चोदयति (मानं इति)प्रमाणता हि भावात्मना व्याप्ता प्रत्यक्षादिष्ववगता, तन्निवृत्त्या निवर्त्यत इति भावः. इतरस्तु
वर्णितोऽस्माभिः प्राग्भावानां असङ्करश्चतुर्धा. न च तद्बोधस्य भावबोधवैलक्षण्यं उपलभ्यते, बाधविरहसामान्यात्. स च प्रामाण्ये कारणं न भावस्वरूपता. सा तु प्रामाण्यं प्रत्यप्रयोजिकैव कथंचित्तेषु सङ्गता, अतो नाभावत्वेनाप्रामाण्यं भवति. भावे तु प्रमेये तदप्रमाणं एवेत्यभिप्रायेणाह
प्रमेयं इति. अनुरूपं एवेदं यदभावेऽभावः प्रमाणं इत्याह मेय इति । । ४५
| |

 यथा भावात्मके मेयेऽभावः प्रमाणं नानुरूपं तथा तदभावे भाव इत्याह भावात्मक इति । । ४६ । ।

{३,२१०} न भावात्मकं एव प्रमाणं इति राजाज्ञा, यदेव तु परिच्छेदफलं तदेव तु प्रमाणम्, तच्च प्रत्यक्षाद्यजन्मनोऽपि समानं इत्याह भावात्मकस्येति । । \[४७\] । ।

 स्यादेतत् वस्तुन एव प्रामाण्यदर्शनान्नावस्तुनोऽनुपलब्धेः प्रमाणत्वं इति. तथा च सति बौद्धानां अपि लिङ्गप्रमेयत्वे न स्याताम्, तेऽपि हि नावस्तुनो दृष्टे इत्याह यदीति सार्धेन. अनुज्ञाने दोषं आह तथा सतीति. न च स्याद्व्यवहारोऽयं इति कारणादिविभागेनोक्तो व्यवहार इत्यर्थः । । ४८ ४९ । ।

 अपक्षधर्मत्वादपि प्रत्यक्षाद्यनुत्पत्तिर्न लिङ्गं इत्याह
प्रमाणानां इति. नाभावे पक्षीकृते प्रत्यक्षाद्यनुत्पत्तिस्तद्धर्मतयावगम्यते. अभावेन सम्बन्धाभावादित्यभिप्राय इति. नन्वभावविशिष्टं भूतलं साधयिष्यामः, तच्च पूर्वं अवगतं इति तद्धर्मो भविष्यतीत्यत आह यत्रेति. न हि भूतले प्रत्यक्षानुत्पत्तिः, ज्ञायमानत्वात्तस्येति । । ५० । ।

 घटस्य तर्हि धर्मो भविष्यति तद्गोचरे प्रत्यक्षादीनां अनुत्पत्तेरत आह य इति. सत्यम्. यत्र प्रत्यक्षादीनि नोत्पद्यन्ते तद्धर्मता कथञ्चिद्भवेदपि, न त्वसाविह प्रमीयते. धर्मधर्मित्वयोरभावात्. न हि{३,२११}तद्धर्मिणं कृत्वाभावविशिष्टता साध्यते तस्याप्रतीतेः. नापि तद्विशिष्टं भूतलादि, तदानीं तस्य तत्राभावादिति । । ५१ । ।

 अभावस्य तु सा धर्मो भविष्यति तद्विषयत्वात्तस्याः. अभावे हि प्रमेये सा लिङ्गं भवत्येव. किन्तु नासञ्चेतितोऽभावो विषयो भविष्यति, ज्ञाते च प्रमेयाभाव इत्याह अभावेनेति । । ५२ । ।

 अन्यस्तु न कश्चिदभावेनानुत्पत्तेस्सम्बन्धप्रकारो विद्यते, येन तद्धर्मतां अनुगम्यानुमानं भविष्यतीत्याह संयोग इति. इतश्चापक्षधर्मत्वं इत्याह नागृहीत इति. न ह्यगृहीते पर्वते धूमस्तद्धर्मतयावगम्यते. अथ तद्वदभावोऽपि प्राक्प्रतीयत इत्युच्यते, सिद्धं तर्हि साध्यत इति । । ५३ । ।

 एवं प्रत्यक्षानुमानाभ्यां प्रसाधितं भेदं प्रयोगेण दर्शयति
अभावशब्देति । । ५४ । ।

 प्रयोगान्तरं आह अभावोऽपीति भावान्तेन. अतस्सिद्धं भावात्मकात्प्रमाणादन्यत्वं अभावस्येत्युपसंहरति तस्मादिति । । ५५ । ।

 वेदोपयोगं अभावस्य दर्शयति कर्माणीति. योऽयं सर्वकर्मणां फलासङ्करः परस्परासङ्करश्च परस्परं अङ्गाङ्गिभावाभावः, नासावभावप्रामाण्यादृते{३,२१२}सिध्यतीति. (?यथेति. यावत्तावद्यथावदिति.) इहेति. वेदं प्रति निर्देश इति । । ५६ । ।

 ननु च व्यासमतानुसारिणोपमानातिरिक्तं प्रमाणद्वयं उपवर्णितम्, ऋषिणा च सम्भवैतिह्ययोरपि प्रमाणत्वं आश्रितम्, तत्परित्यागे कारणं वक्तव्यं अत आह युक्तीति. प्रमाणषट्कं एव हि युक्त्या सङ्गच्छते. आगमानुगतश्च. आगमश्च मीमांसातन्त्रम्, अतो युक्त्यागमाभ्यां इह शाबरे भाष्ये प्रमाणषट्कं एव प्रविविच्य तर्कितम्. यत्तु द्वयं अधिकं इष्टं तदत्रैवान्तर्गतं इति । । ५७ । ।

 (?कः ।क्व) पुनस्तस्यान्तर्गतिरत आह इह भवतीति. या तावत्सहस्राच्छते मतिस्सम्भवाख्यं प्रमाणं इष्यते सानुमानान्न भिद्यते. सहस्राच्छतं अवियुतिभावादविनाभावादवगम्यते. अतस्तावदनुमानान्न भिद्यते. ऐतिह्यप्रमाणं उक्तं तावदसत्यं एव. निधिप्राप्त्यसुरकन्यावशीकरणादि, द्रौपदीपञ्चभर्तृकेत्यादि, यदि तत्सत्यं तदागमाद्(न) भिद्यते. आप्तागमो ह्यसौ. उक्तं च पुरुषोक्तिरपि श्रोतुरागमत्वं प्रपद्यते. इति. अतोऽनुमानागमयोरन्तर्भावान्न सम्भवैतिह्ययोः पृथगुपन्यासस्सिद्धः.

इत्युपाध्यायसुचरितमिश्रकृतौ काशिकाटीकायां

अभावपरिच्छेदस्समाप्तः । ।

{३,२१३} भाष्यपाठो विचार्यः, अत्र भाष्यं ननु भवन्त्वन्यानि प्रमाणानि, शब्दस्तु न प्रमाणम्, कुतः? अनिमित्तं विद्यमानोपलम्भनत्वातिति. अस्यार्थः यद्यपि सर्वप्रमाणाव्यभिचारान्न प्रमाणसामान्यभाविना धर्मेण शब्दोऽपि न प्रमाणम्, विशेषेण त्वात्मभाविना धर्मेणाप्रमाणम्. तथा हि
चित्रया पशवो भाव्यन्त इति चित्रया यजेतेत्यस्यार्थः. कृतचित्रस्यापि यजमानस्यानन्तरं अविकलसकलेन्द्रियैरपि पशवो न दृश्यन्ते. तन्न नूनं इष्टिः पशुफलेति भवति मतिः. तदिदं उक्तं अनिमित्तं विद्यमानोपलम्भनत्वातिति. किं उक्तं भवति उपलम्भनानि हि चक्षुरादीनि पशूनां विद्यन्ते. न च पशुकामेष्ट्यनन्तरं  
पशव उपलभ्यन्ते. तस्मादुक्तविसंवादादप्रमाणं चित्राचोदनेति. स पुनरयं आक्षेपो गतार्थ उपलक्ष्यते. चोदनासूत्रे हि नन्वतथाभूतं इत्यादिना भाष्यकारेणाक्षेपपरिहारावुक्तौ. अतः पुनरुक्तं इदं इत्याशङ्क्याह परलोक इति. अस्यार्थः परलोकफला हि तत्र स्वर्गकामो यजेतेत्येवमादिचोदना वेदबाह्यबौद्धादिपरमतेनाक्षिप्ताः. इदानीं ऐहिकफलाश्चित्रादिचोदना आक्षिप्यन्ते. ननूभयीं अपि चोदनां आक्षेप्तुं शक्यत एव वाक्यत्वादयो हेतवः. त एव तत्र भाष्यकारेण यत्किञ्चन लौकिकं वचनं इति दर्शयतान्तर्णीताः. वार्तिककृतापि यदि वा पुरुषाधीनप्रामाण्याः सर्वचोदना इति विवृताः.  
तस्मादसदेतत्परलोकफला एव तत्राक्षिप्ता इति. यदपि चेदानीं ऐहिकाक्षेप इत्युक्तं तदयुक्तम्, इहापि च एवं दृष्टापचारस्य वेदस्य स्वर्गाद्यपि फलं नास्तीति मन्यामह इति सर्वाक्षेपः कृतः. वार्तिककारेणापि च

एवं सत्यग्निहोत्रादिवाक्येष्वपि मृषार्थता

इति वदता. तस्मादुभयत्राप्युभयाक्षेपं एव न्याय्यं मन्यन्ते. केयं व्यवस्था. अत्रोच्यते. सत्यं उभयत्राप्युभयाक्षेपः, तथापि हेतुभेदादपौनरुक्त्यम्. तथा हि तत्र वाक्यत्वादयः परैरुक्ता आक्षेपहेतवः,{३,२१४}इदाना तु शब्दशक्तिपरामर्शद्वारेणाभ्यन्तरा एव हेतव उपपत्स्यन्ते. तथा चोकं 

 आनन्तर्यं अनुक्तं चेन्न सामर्थ्यावबोधनात् ।

इति. सामर्थ्यं हि सर्वाख्यातानां अर्थं ब्रुवतां सहकारि. तद्यद्यपि नेष्टिरनन्तरफलेति श्रुतिः, तथाप्यर्थसामर्थ्यादेतदवगम्यते, कथं अपरथा यदासौ विद्यमानासीत्तदा फलं न दत्तवती, कालान्तरे पुनरसती कथं दास्यति इति. न च पशवोऽनन्तरं असम्भवद्भावनाः, स्वर्गो हि नानाक्षिप्तविशिष्टदेहेन्द्रियादिपरिग्रहो भवितुं उत्सहते, अतो माभूदनन्तरम्, अमी पुनः पशवः सम्भवन्ति यजमानस्यात्रैवेति स्वहेतुसमनन्तरं अनुपलभ्यमाना दृष्टप्रतिग्रहादिहेत्वन्तराः श्रुतचित्रादिफलतया न शक्त्यन्तेऽवगन्तुम्. अयं एव तु शब्दशक्तिपरामर्शो वार्तिककृता तार्किकप्रक्रियां अनुविदधानेन न वा पशुफलेत्यादिना साधनप्रयोगैरुपदर्शितः.  
तदेवं ऐहिकफलासु चित्राचोदनास्वाक्षिप्तासु तत्सामान्यादितरासु तथात्वं इति पुनरप्यग्निहोत्रादिचोदनाक्षेपेऽवतिष्ठते. स चायं ऐहिकाक्षेपद्वारेणापिनोच्यते. अत एव चैहिकाक्षेप इत्युक्तम्. एतदुक्तं भवति ऐहिकफलानां आमुष्मिकफलानां चायं ऐहिकाक्षेपपुरस्कारेणैवाक्षेपः, यदामुष्मिकस्वर्गादि तन्मा नाम कर्मानन्तरं उपलभ्यतां ऐहिकफलं तु पश्वादि किं नोपलभ्यते, न चेदं उपलभ्यते, तन्न नूनं तत्फलं इति ऐहिकफलकर्मचोदनाव्यभिचारेणान्यासां अपि परलोकफलानां तत्सामान्यादाक्षेपः. पूर्वं तु ताः परतः प्रामाण्यं आश्रित्य परोक्तैरेव वाक्यत्वादिभिर्  
हेतुभिराक्षिप्ताः. तदुक्तं परैर् इति. परिहारान्तरं आह सूत्रेति. अयं अभिप्रायः चोदनासूत्रे भाष्यकृता सूत्रकारेण वक्ष्यमाणाक्षेपपरिहारावनागतावेक्षणेन प्रतिज्ञासमर्थनार्थं उपवर्णितौ. इदानीं तु सूत्रकारेण स्वयं एवोच्यत इति तेनेदं एव सर्वचोदनाक्षेपक्षेत्रं इत्युक्तं इति । । १ । ।

 अत्र परिहारे पूर्वोक्त एवाक्षेपहेतुरिति, तं उपन्यस्यति
चित्रेति फलानीत्यन्तेन. अयं अर्थः चित्रापशुफलत्वादिविषयाश्चोदना धर्मिण्यः{३,२१५}मृषेति साध्यो धर्मः. अधिकृतैः प्रवृत्तिवोग्यैरपि प्रत्यक्षादिभिरर्थानवगतेः. यदीदृशं तन्मृषा यथा विप्रलिप्सोर्वचः. आदिशब्देनाग्निहोत्रादिविषया अपि चोदनाः पक्षीकरोति. ननु विप्रलिप्सुवाक्यं अत्र दृष्टान्तः. न च तन्नियमेन प्रत्यक्षाद्यसङ्गतार्थं असत्यं च. तस्मादुभयविकलो दृष्टान्तः. अत आह तत्रेति. असत्यर्थे प्रयुक्तं एव नदीतीरादिवाक्यं इह दृष्टान्तः. प्रायेण चैवञ्जातीयकं  
विप्रलिप्सुरेव प्रयुङ्क्त इति विप्रलिप्सोरित्युक्तं इति । । २ ३ । ।

 इदानीं ऐहिकाक्षेप इत्युक्तं विवृणोति न वेति वदन्तेन. चित्रेष्टिर्धर्मिणी, न पशुफलेति साध्यम्, स्वकाले पश्वदानात्, स्नानादिवदिति. प्रयोगान्तरं आह तेऽपीति. ते पशवो न चित्रासाध्याः, चित्रोत्पत्तावसद्भावात्स्वर्गतृप्तिसुखादिवत्. आदिशब्देनात्र भोजनजन्या तृप्तिरभिप्रेता. एतौ च प्रयोगौ नेष्टिः पशुफला, कर्मकाले च कर्मफलेन भवितव्यं इति भाष्योक्तौ वेदितव्याविति. अत्रानन्तरं यत्कालं हि मर्दनं तत्कालं एव मर्दनसुखं इति भाष्यकारेणोक्तम्, तद्वैधर्म्यदृष्टान्ततया प्रयोगद्वये योजयति वैधर्म्येणेति. चित्रा न पशुफला पशवो न तत्साध्या इत्युभयत्रापि प्रयोगे वैधर्म्येण सुखमर्दने भवेताम्, ईदृशी चात्र वैधर्म्यरचना, यद्यत्साध्यं  
तत्तत्समकाले प्रसूते, मर्दनं इव सुखम्. यच्च यत्साध्यं तत्तदुत्पत्तौ भवत्येव सुखं इव मर्दनोत्पत्ताविति । । ४ ५ । ।

 ननूक्तिविसंवादादप्रामाण्यं उक्तम्. न च किञ्चिदिह विसंवादः, न हि कृते कर्मणि तावत्येव फलेन भवितव्यं इति शब्दो ब्रूते, किन्तु अस्येदं{३,२१६}फलं इति. एतावति च पर्यवसानात्. अतः कालान्तरे फलं दास्यति. तदेतदुक्तं कालान्तरे फलं दास्यतीति चेतिति, तदेतदाह आनन्तर्यं इति. परिहरति न सामर्थ्येति. साक्षादनुक्तस्यानन्तर्यस्याप्यत्र सामर्थ्येनावबोधनं कृतम्, यदैव ह्यस्येदं फलं इत्युक्तं तदैवं अर्थादेवावगम्यते अनन्तरं अनेन भवितव्यं इति. कथं नामान्यथासत्कालान्तरे फलं दास्यतीति. नन्वेवं अपि सामर्थ्यलभ्यमानन्तर्यं अनन्तरफलानुपलम्भनेन बाध्यताम्, अविशेषप्रवृत्ता तु चोदना कथं बाध्यते  
अत आह शब्देति. न हि सामर्थ्यं नाम पृथक्प्रमाणम्, अपि तर्हि सर्वाख्यातानां अर्थं ब्रुवतां शक्तिस्सहकारिणीति शब्दैकदेश एव. अतस्स्रुवावदानं इवाप्यद्रव्येष्वर्थादनन्तरं एव फलं निश्चीयत इति तद्बोधेऽपि शाब्दबोधो भवत्येवेति । । ६ । ।

 इतश्चानन्तर्यं अवगम्यत इत्याह कालान्तरेति. यदि ह्यत्र फलं दास्यतीति ल्ङ्श्रोष्यत्तदा तत्सामर्थ्येन कल्पना काचिदप्यभविष्यत्. अद्य पुनरस्येदं कर्मणः फलं इति पर्यवसिते वचसि सर्वकर्मणां अनन्तरफलोपलम्भाद्वैदिकस्यापि चित्रादेश्चोद्यमानस्यापि कर्मणस्तत्स्वाभाव्यादानन्तर्यं विशेषणतयावतिष्ठत इति । । ७ । ।

 अत्रानन्तरं अपरं भाष्यं दृष्टविरुद्धं अपि किञ्चित्वैदिकं वचनं स एष यज्ञायुधी यजमानोऽञ्जसा स्वर्गं लोकं यातीति. तद्येन विशेषेणोक्तं तं आह अत्रेति. अत्र हि चित्रादिवाक्येषूक्तिविसंवादादप्रामाण्यं उक्तम्. उत्तरत्र तु यज्ञायुधिवाक्ये प्रत्यक्षादिविरोध इति विरोधं अभिद्योतयति स्वर्गयान इति. यजमानस्य निरतिशयानन्दात्मनः स्वर्गादतिदूरं अपभ्रष्टो भस्मीभावः प्रत्यक्षं उपलभ्यते,{३,२१७}चित्रादिचोदनासु त्वनन्तरफलानुपलम्भमात्रं न तु विरुद्धोपलम्भः कश्चिदस्तीति स्यादपि कालान्तरे फलकल्पना, भस्मीभूतं तु शरीरं कालान्तरे  
ऽपि स्वर्गं लोकं यास्यतीति न सम्भवतीति पूर्वस्माद्विशेषः । । ८ । ।

 अपरं अपि च एवंजातीयकं प्रमाणविरुद्धं वचनं अप्रमाणं अम्बुनि मज्जन्त्यलाबूनि, ग्रावाणः प्लवन्त इति यथा इति भाष्यम्, तद्व्याचष्टे&\< \>& यज्ञेति वाक्यमन्तेन. यज्ञायुधवचो धर्मी, मृषेति साध्यो धर्मः, प्रत्यक्षविरोधात्, यत्प्रत्यक्षविरुद्धं तन्मिथ्या, यथा ग्रावाणः प्लवन्त इति शिला वाक्यं साधर्म्येण यथेति दर्शयितव्यं इति. वैधर्म्यदृष्टान्तं आह
वैधर्म्येणेति. यदमिथ्या न तत्प्रत्यक्षविरुद्धं यथाप्तभाषितं इति. पूर्वं तु मर्दनसुखयोर्वैधर्म्ये दृष्टान्ततयोपन्यासाच्छिलावाक्यं अपि वैधर्म्येण भाष्यकृतोक्तं इति भ्रान्तिं अपनेतुं  
साधर्म्यवैधर्म्यविवेको वार्तिककृता दर्शितः । । ९ । ।

 ननु प्रत्यक्षविरोधादिति हेतुरसिद्ध एव, अस्ति हि परलोकफलभोक्ता चेतनः कर्मणां कर्ता, स स्वर्गं लोकं यास्यतीति. तं एवाभिप्रेत्य स्वर्गं लोकं यास्यतीत्युक्तम्. अतः को विरोधोऽत आह
शरीरादिति. यदि हि शरीरादन्यश्चेतनो भवेत्, भवेदपि, न तस्य यज्ञायुधैरस्ति कश्चित्सम्बन्धप्रकारः, शरीरस्यैव तु स्रुक्कपालादियज्ञायुधैस्सम्बन्धः, यद्यज्ञायुधी यजमान इति तदभिप्रायेण मत्वर्थसंयोगो घटते. अपि च स एष इत्यपरोक्षप्रतिनिर्देशः, सोऽपि शरीरस्यैव प्रत्यक्षत्वादुपपन्नो नात्मनः. तदेतदपि भाष्यकारेणोक्तं हि शरीरकं व्यपदिशति इति. किञ् च यजमानशब्दो ह्यात्मन्यसमञ्जसः,  
यागस्य हि कर्ता यजमान इत्युच्यते, न च यथाचोदितविततपूर्वापरीभूतानेककर्मक्षणात्मकक्रतुक्रियाकर्तृत्वं आत्मनस्सम्भवति, विभोः पूर्वापरदेशविभागसं योगफलकर्मणां असमवायात्. तदेतदाह न{३,२१८}चेति. अभ्युपगम्य चात्मनस्सद्भावं इदं अस्माभिरुक्तम्, परमार्थेन तु देहेन्द्रियव्यतिरिक्तात्मसद्भावोऽपि प्रमाणाभावाद्दुर्लभ इत्याह सद्भाव इति. प्रपञ्चयिष्यते चैतदात्मवाद इतीह न प्रतन्यत इति । । १० । ।

 अपरं च न चैष यातीति विधिशब्दः इति भाष्यम्. तस्याभिप्रायं आह
यदीति. अस्यार्थः यदि ह्यत्र यज्ञायुधिवाक्ये विधिशब्दो भवेत्, तदा चित्रादीनां अनन्तरफलादर्शनाद्भेदेन विरोधोपन्यासार्थं यज्ञायुधिवाक्योपादानं नोपपद्यते. अतः स्वकृतभेदोपादानसमर्थनार्थं विधिशब्दनिराकरणं इति । । ११ । ।

 विधिशब्दे को विशेषः, अत आह विधीति. विधिशब्दे हि कालविशेषानुपादानाद्विधिसामर्थ्यादेव कालान्तरभावितां फलस्य परिकल्प्य स्यादपि चित्रादिचोदनास्विवाभावविरोधपरिहारः. इह तु यातीति वर्तमानापदेशान्न प्रत्यक्षविरोधश्शक्यते परिहर्तुं इत्यदर्शनाद्विशेष इति
| | १२ | |

 चित्रादिवाक्याभिप्रायेण चेदं अस्माभिरुक्तं विधिशब्दे भविष्यत्त्वं फलस्य परिकल्प्य विरोधश्शक्यते परिहर्तुं इति. इह तु प्रत्यक्षेण भस्मीभावोपलम्भान्न कालान्तरफलभावितया स्वर्गगमनं फलं इति शक्यते कल्पयितुम्. न हि विधिसहस्रेणाप्याशङ्कनीयोऽर्थः शक्यः प्रत्याययितुम्. तदेतदाह फलं चेति. किं तर्हि विधिशब्दतानिराकरणस्य फलं अत आह तत्सामर्थ्येनेति. चेतनप्रवर्तनात्मको हि विधिरन्तरेण परलोकफलोपभोक्तारम्{३,२१९}अनुपपद्यमानः कल्पयेदपि कायकरणसङ्घातातिरिक्तं आत्मानम्, तस्य च स्वर्गलोकगमनं उपचर्येतापि शरीरे, तस्य वा प्रत्यक्षत्वं आत्मनि भाक्तं इत्येवमादिकल्पनानिषेधार्थं विधिशब्दनिराकरणं इति । । १३ । ।

 भूयांश्चायं प्रमाणान्तरविरुद्धो मन्त्रार्थवादात्मको वेदभागः. यथा अदितिर्द्यौरदितिरन्तरीक्षं यजमान एककपालः इत्येवमादिः. स च सर्व एवात्र प्रयत्नतो मुख्यतया मिथ्यात्वेन ऐहिकाक्षेपे पक्षीकार्यः, तन्मिथ्यात्वेन चानुषङ्गिकं परेषां मिथ्यात्वं भविष्यतीत्यभिप्रायेणाह
प्राय इति । । १४ । ।

 तत्सामान्यादग्निहोत्रादिचोदनास्वप्यनाश्वास इति भाष्यम्, तस्याभिप्रायं आह एवं सतीति. यदा हि चित्रादिवाक्यादिष्वप्रामाण्यं समर्थितं भवति, तदा वेदवाक्यैकदेशतयाग्निहोत्रादिवाक्येष्वपि मृषार्थता शक्यतेऽनुमातुम्, अतः कृत्स्नस्यैव वेदस्याप्रामाण्यान्न चोदनालक्षणार्थो धर्म इत्याक्षेपः । ।

इत्युपाध्यायसुचरितमिश्रकृतौ काशिकाटीकायां

चित्राक्षेपवादः समाप्तः ।

०१८ आत्मवाद

{३,२२०} अत्रानन्तरं औत्पत्तिकस्तु शब्दस्यार्थेन सम्बन्धस्तस्य ज्ञानं इति भाष्यकारेण सम्बन्धनित्यताद्वारेणाक्षेपपरिहारोऽवतारितः, सोऽयुक्तः, परोक्ताक्षेपहेत्वनन्तरं हि तस्यैव विरुद्धासिध्यादिदोषोद्भावनं उचितम्. यत्तु तं अदूषयित्वैवान्यदुच्यते तदसङ्गतं एवात आह स्वपक्ष इति. अयं अभिप्रायः यावद्धि सम्बन्धौत्पत्तिकत्वेनानपेक्षालक्षणं चोदनायाः स्वतःप्रामाण्यं न प्रतिपाद्यते तावद्दूषितेऽपि साधने न चोदनालक्षणो धर्म इति प्रतिज्ञा सिध्यति. भूयांश्चानेन क्रमेणार्थो वक्तुं अभिप्रेतः शब्दार्थसम्बन्धनिरूपणादिः. अन्यथा क्रियमाणं  
तदाकाशपतितं इवापद्येत. तच्चैतत्शब्दस्वरूपनिरूपणावसरे वक्ष्यते. न चेदं आक्षेपेण न सङ्गच्छते, द्वेधापि प्रत्यवस्थानदर्शनात्. यथोक्तं 

 द्वेधापि प्रत्यवस्थानं परहेत्ववबाधनात् ।

 आत्मीयसाधनोक्त्या वा तत्रात्मीयं इहोच्यते इति ।

 न चात्र परसाधनदूषणण् न करिष्यते तत्र हेतोरसिद्धत्वं इति चित्रापरिहारे वक्ष्यते. अनेन तु क्रमेण तत्कर्तव्यं इति तावदित्युक्तं इति. तच्च स्वपक्षसाधनं तार्किकाणां चित्तं अनुरञ्जयितुं प्रयोगद्वारेणाह
अमृषेति. वैदिकवचो धर्मी, स्वार्थे सत्यं इति साध्यो धर्मः, स्वार्थे वक्त्रनपेक्षत्वात्, यत्स्वार्थे वक्तारं नापेक्षते तत्सत्यम्, यथा पदात्पदार्थगता बुद्धिः. पदं हि स्वभावादेव स्वार्थेन सम्बद्धं तत्प्रतिपादनाय वक्तारं नापेक्षत इति सम्बन्धपरिहारे वक्ष्यते. स्वार्थ इति तन्त्रेणोभयविशेषणतया योजनीयम्. यदि ह्यमृषा वैदिकं वचनं इत्य्  
एतावदुच्यते पूर्वपक्षार्थसम्यक्त्वापातादनिष्टार्थताप्रसाधनप्रसङ्गः. न हि स्वर्गकामो यागं कुर्यादित्याद्यर्थे स्वर्गकामो यजेतेति वाक्यं सम्यगिष्यते, षष्ठाद्यसिद्धान्तविरोधात्. यागेन स्वर्गं कुर्यादिति हि तत्र स्थास्यति. वक्त्रनपेक्षत्वादिति चाविशिष्टो हेतुरुपात्तोऽसिद्ध एव स्यात्. अस्ति हि वैदिकवाक्यानां अपि स्वरूपाभिव्यक्तये{३,२२१}वक्त्रपेक्षा, स्वार्थे तु प्रत्याययितव्ये न वक्तारं अपेक्षन्ते, अपौरुषेयत्वात्. शब्दार्थसम्बन्धनित्यत्वाच्च. पौरुषेयं प्रमाणान्तरप्रमितगोचरं आप्तवचनं अपि वक्तुः प्रमाणं अपेक्षते. यथोक्तम्, आप्तोक्तिषु नरापेक्षेति । । १ । ।

 प्रयोगान्तरं आह तत्कृत इत्येवान्तेन. वैदिकवाक्यकृतः प्रत्ययस्सम्यगिति साध्यम्, नित्यवाक्योद्भवत्वात्, यथा तद्वाक्यस्वरूपविषया बुद्धिः. सापि हि वाक्यादुद्भवति, निर्विषयबुध्यनुत्पत्तेः. वेदवाक्यनित्यता च वेदाधिकरणे स्थापयिष्यत इति. अत्रैव साध्ये पूर्वोक्ताः नान्यत्वातिति भाष्यव्याख्यानावसर उक्ताः
दोषवर्जितैः कारणैः जन्यमानत्वात्, अनाप्ताप्रणीतोक्तिजन्यत्वात्, देशादिभेदेऽपि बाधवर्जनातिति हेतवो दर्शयितव्या इत्याह अत्रेति । । २ । ।

 अत्र भाष्यं स्यादेतत्, नैव शब्दस्यार्थेन सम्बन्धः, कुतोऽस्य पौरुषेयता अपौरुषेयता वा इति. तस्याभिप्रायं आह नित्यानित्यब्रवीदन्तेन. अस्यार्थः शब्दार्थसम्बन्धानां नित्यत्वं आश्रित्यानपेक्षत्वादिति सूत्रकारेण यो हेतुः स्वतः प्रामाण्यसिध्यर्थं उक्तः, तेन चोदनानां अप्रामाण्ये निराकृतेऽधुना सम्बन्धोद्भवत्वाभावेन परो बौद्धादिर्मिथ्यात्वं उक्तवान्. एवं च तदा वार्तिककारेण वृत्तिकारमतेनात्रैव स्वतः प्रामाण्यं व्युत्पाद्यं इति दर्शितम्. तथा च सूत्रकारेण चोच्यत इति पुनरुक्तिपरिहारे परतः प्रामाण्योक्तैरेवाक्षेपहेतुभिः पूर्वपक्षोऽभिहितः. इहापि च भाष्यकारेण  
ब्रूत इत्युच्यते अवबोधयति बुध्यमानस्य निमित्तं भवति, इत्यादि चोदनासूत्रोक्तं एव स्वतः प्रामाण्यकारणं उक्तं इति । । ३ । ।

{३,२२२} एतदेव विवृणोति सम्बन्ध इति वक्ष्यतेऽन्तेन. चोदनामिध्यार्थनिरासार्थं हि सम्बन्धसद्भावो नित्यता च हेतुरुक्तः. तच्च द्वयं अपि परैर्नेष्यते. तत्र सम्बन्धाभावस्तावदनेनैव भाष्येणोक्तः. कृतकत्वं तु यदि प्रथमं अश्रुतो न प्रत्याययति, कृतकस्तर्हि इत्यनेन वक्ष्यते. तदत्र सम्बन्धाभावेनानपेक्षत्वादिति हेतोरसिद्धिरुक्ता. न चासति सम्बन्धे परोक्तार्थप्रतीतिरुत्पद्यत इति दर्शितम्. प्रतिबन्धबले ह्यर्थान्तरदर्शिनोऽप्यर्थान्तरे ज्ञानं उत्पद्यते. अनादृतप्रतिबन्धस्तु यत्किञ्चिद्विद्वान्स सर्वं जानीयादित्यतिप्रसज्यत इति । । ४ ५ । ।

 अत्र भाष्यकारेण कार्यकारणभावादयस्सम्बन्धाश्शब्दस्यानुपपन्ना इत्युक्त्वा संश्लेषसम्बन्धभाव एव दर्शितः, तदेतद्वार्तिककारो दर्शयति
असम्भवेनेति. निमित्तनैमित्तिकाश्रयाश्रयिभावादयस्सम्बन्धाश्शब्दार्थयोरत्यन्तासम्भाविता एव, कार्यकारणभावस्तु बौद्धगन्धिवैयाकरणैरभ्युपगत एव. तेऽप्याहुः 

 अर्थाश्शब्दाश्च दृश्यन्ते प्रत्यक्षा यद्यपि स्फुटं ।

 अभिधानाभिधेयौ तु ज्ञानाकारौ तथापि नः
| |

इति. एवं हि मन्यन्ते न तावद्वर्णाश्शब्दः, प्रत्येकं अवाचकत्वात्. अयुगपद्वर्तिनां चावयविसमुदायारम्भानुपपत्तेः. अत एव गोशब्दत्वादिजात्यसम्भवात्भूतादिविशेषाणां च प्रतिप्रयोगं अन्यत्वेनावाचकत्वाद्वर्णबुद्धिस्मृतिसंस्काराणां चाक्षरवत्प्रत्याख्यानात्पूर्ववर्णजनितसंस्कारसहितान्त्यवर्णस्यापि वर्णत्वेनापूर्ववर्णवदवाचकत्वात्पूर्वपूर्वनिखिलवर्णपदोपसहारक्रमेण चरमस्य कस्यचित्स्फोटात्मनोऽनवग्रहाद्युगपदवस्थितानेकवर्णाकारज्ञानात्मैव शब्दः. अर्थोऽपि जातिव्यक्त्यवयवावयविगुणगुणिव्यतिरेकाव्यतिरेकादिविकल्पदूरीकृतनिरूपणो न बाह्यस्सम्भवतीति ज्ञानात्मकशब्दवेदनानन्तरोत्पद्यमानबाह्यजात्यादिनिर्भासप्रत्ययमात्रात्मैव.{३,२२३}स चायं एवम्भूतोऽर्थश्शब्देन जन्यत एवेति  
कार्यकारणभावं एव शब्दार्थयोस्सम्बन्धं आतिष्ठन्ते. तच्चेदं अतिदूरं अपभ्रष्टम्, एवं च सत्यविदितस्वरूपशक्तीनां अप्यर्थसंविदुपजायेत. दृष्टा हि खलु मृत्सलिलप्रच्छन्ना अपि व्रीहयोऽङ्कुरादिकार्यं आरभमाणा अविदितस्वरूपशक्तयोऽपीति सूक्तं असम्भवेन शेषाणां इति. कथं तु संश्लेषः परिशिष्यत इति, प्रतीतेरभ्युपगमाच्च. गौरयं इति हि सामानाधिकरण्येन शब्दोपश्लिष्टं अर्थं अवयन्तो लौकिका दृश्यन्ते. अभ्युपगतश्च कैश्चिच्छब्दार्थयोस्संश्लेष एव सम्बन्धः. प्रपञ्चितश्चासावध्यासवाद इति. लौकिकाश्च प्रायेण संश्लेषं एव संबन्धं मन्यन्ते इति स एव सम्बन्धः  
प्रसक्तो निराकार्य इत्याह तस्मिन्निति प्राहान्तेन. निषेधं एव प्रयोगेण दर्शयति न शब्द इति. संश्लेषो हि यस्य येन भवति स तद्देश एव दृश्यते रञ्जुरिव घटे, तदनन्तरदेशे वा प्रदेशिनीव मध्यमायाः. न च शब्दार्थयोरन्यतरदेशे वान्यतरो दृश्यते. अतो हिमवद्विन्ध्ययोरिव नानयोस्सम्बन्ध इति । । ६ ७ । ।

 अर्थो वा पक्षीकार्य इत्याह एवं इति. द्वयं वा परस्परं असम्बद्धं इतरेतरदेशे तदनन्तरदेशे वादृष्टेः साध्यं इत्याह द्वयं इति. अत्र भाष्यकारेण स्याच्चेदर्थेन सम्बन्धः क्षुरमोदकशब्दोच्चारणे मुखस्य पाटनपूरणे स्याताम्, इत्युक्तम्. तस्याभिप्रायं आह क्षुरेत्युक्तमन्तेन. अस्यार्थः अत्र भाष्यकारेण शब्दार्थयोस्सम्बन्धसिद्ध्यर्थं तद्देशानन्तरादृष्टेरिति हेतुरन्तर्णीतः, तं च गौरयं इति सामानाधिकरण्यप्रतीतिभ्रमाद्यो नामासिद्धं मन्यते, स एवं प्रतिबोध्यते यदि शब्दार्थयोर्{३,२२४}उपश्लेषलक्षणस्सम्बन्धो भवेत्, अर्थोऽपि शब्ददेश एव स्यात्, मुखं  
च तस्य देश इति क्षुरमोदकशब्दोच्चारणे मुखस्य पाटनपूरणे स्याताम्, न च ते स्तः, तस्मान्मोदकाद्यर्थक्रियानुपलम्भाच्छब्ददेशे तद्देशानन्तरादृष्टेरिति सिद्धो हेतुः. सामानाधिकरण्यबुद्धिस्तु शब्दार्थयोर्नास्त्येव. न हि नीलिम्नेवानुरक्तं उत्पलं शब्दानुरक्तं अर्थं उपलभामहे. गादिसास्नादिमद्रूपा हि तयोर्बुद्धिरुदेति. अत्र सिद्धान्तभाष्यं योऽत्र व्यपदेश्यस्सम्बन्धः तदेतन्(तं एकं) न व्यपदिशति भवानित्यादि. तस्याभिप्रायं आह अथेति हीनतान्तेन. अत्रायं अभिप्रायः
प्रत्याय्यप्रत्यायकशक्तिरूपो हि नश्शब्दार्थयोस्सम्बन्धोऽभिप्रेतः, तद्यदि संश्लेषलक्षणसम्बन्धाभावस्साध्यते, तदा सिद्धसाध्यतादोषः.  
सम्बन्धाभावमात्रे तु यौनादिसम्बन्धैरनैकान्तिकत्वम्. हिमवद्विन्ध्ययोरपि चैकभूम्यादिसम्बन्धात्साध्यहीनो दृष्टान्त इति । । ८ १० । ।

 यदि तु वाच्यवाचकसम्बन्धं एवाभिप्रेत्य न शब्दोऽर्थेन सङ्गत इति साध्यते ततो लौकिकविरोध इत्याह वाच्येति. दूषणान्तरं आह विरोध इति. अत्र कारणं आह न हीति परान्तेन. अयं अभिप्रायः चतुर्विधो हि पुरुषः, प्रतिपन्नोऽप्रतिपन्नस्सन्दिग्धो विपर्यस्तश्चेति. तत्र प्रतिपन्नः प्रतिपादयिता, इतरे सापेक्षाः प्रतिपाद्याः, तत्प्रतिपादनार्था च प्रतिज्ञा, तद्य एव तेषां अन्यतमः परः प्रतिपादयितुं अभिप्रेतो भवति स एव वाच्यवाचकसम्बन्धवर्जितैः प्रतिज्ञार्थगोचरैः पदैः प्रतिपादयितुं अशक्यः, अतः प्रतिज्ञां प्रयुञ्जानैराश्रितश्शब्दार्थयोर्वाच्यवाचकलक्षणसम्बन्ध इति तन्निराकरणे  
स्ववाग्विरोध इति. स चायं अभिधया स्ववाग्विरोधः. पञ्चधा हि तद्विरोधः. उच्चारणाभिधाधर्मधर्म्युभयोक्तिभिरिति । । ११ । ।

{३,२२५} वाच्यवाचकसम्बन्धस्वरूपं इदानीं अभिद्योतयति
अभिधानेति. अस्यार्थः एकस्यां अभिधानक्रियायां शब्दः करणं कर्ता वा, विवक्षातः कारकप्रवृत्तेः. अर्थस्तु कर्मैव. अतो (?यद् ।अ)नयोः कर्मकरणत्वं (कर्म)कर्तृत्वं वा. निरूपितः सम्बन्ध इति वक्ष्यमाणेन सम्बन्ध इति. यद्वा एकस्यां गवाद्यर्थप्रतिपत्तौ साध्यमानायां एकेन वक्त्रोपादीयमानावरुणैकहायनीवद्विवक्षितसाहित्यौ शब्दार्थौ यन्नियम्येते सोऽनयोः सम्बन्ध इत्याह प्रतिपत्ताविति. उपादानादित्युपादीयमानतया विशेषणविवक्षां दर्शयति. उपादेयस्य हि विशेषणं विवक्षितं  
भवति पशोरिवैकत्वं पशुना यजेतेति. उद्देश्यविशेषणं त्वविवक्षितं भवति, यथा ग्रहविशेषणं एकत्वम्, उद्देश्या हि ग्रहाः, तेषु सम्मार्जनविधानात्. इह चार्थप्रतिपत्तावेकस्यां उपादेयौ शब्दार्थौ, पशुरिव यागे. अतो विवक्षितं अनयोः साहित्यं विशेषणं इत्यरुणैकहायन्योरिवानयोर्नियमः सम्बन्ध इति. (?न त्वे ।न्वे)वं अरुणैकहायन्योः श्रूयमाणयोः साहित्यविवक्षा युक्ता. समुदाये हि तत्र वाक्यं समाप्यते. (शब्दार्थौ तु) नैव प्रतीतिक्रिया(यां विशेष)णतया श्रुतौ, कथं अनयोः साहित्यविवक्षा. न श्रूयमाणता विशेषणविवक्षाहेतुः.  
अपि तु अर्थसंव्यवहारोऽपि हि. पाकादौ यदौदनादिस्थाल्यादि ... (क्रिया)व्यवहारदर्शनातनभिहितं अप्यर्थं जानाति तदा स्थाल्यादीनां विवक्षितं साहित्यं मन्यते, तथा मन्वानः स्वयं अपि पक्तुकामस्तत्सर्वं आहरति. एवं इहापि बालः प्रयोज्यवृद्धस्य विशिष्टार्थव्यवहारदर्शनेन तद्विषयां बुद्धिं अनुमाय शब्दानन्तरभावितया शब्दकारणतां तावदवधारयति. वक्तुश्चास्यां प्रयोज्यवृद्धप्रतिपत्तौ दर्शनपारार्थ्यात्प्रधानभूताया(ं उपा)दीयमानयोः शब्दार्थयोः साहित्यं विवक्षितं इति. एवं च विदित्वा स्वयं अपि परार्थप्रयोगे सहितौ शब्दार्थौ हृदयं आवेशितावुपादाय शब्दं चोच्चार्य परप्रतिपत्तिं  
भावयतीति सूक्तं साहित्यविवक्षा वर्णसाहित्यविवक्षावदिति । । १२ १३ । ।

{३,२२६} नन्वेवं वदता शब्दार्थयोः क्रियासम्बन्ध एव दर्शितः, न परस्परसम्बन्धः. तथा हि यत्तावदुक्तं अभिधानक्रियायां हि इति, अनेनाभिधानक्रियासम्बन्ध एव कर्मकरणादिरूपेणोभयोरुपवर्णितः, न परस्परसम्बन्धः. प्रतिपत्तावुपादानादित्यपि प्रतिपाद्यप्रतिपादकतया प्रतिपत्तिक्रियासम्बन्धमात्र एव दर्शितः, न परस्परम्, गुणप्रधानभावं अन्तरेण सम्बन्धायोगात्. वक्ष्यति हि गुणानां च परार्थत्वादसम्बन्धः समत्वातिति. स्यादेतत्. क्रियाकारकसम्बन्धपूर्वकत्वात्सर्वसम्बन्धानां क्रियाकारकसम्बन्ध एव दर्शित इति. अस्तु तावत्, तदुत्तरकालभावी तु कोऽनयोः सम्बन्ध इति वाच्यं एव. तदेतत्सर्वं अनुभाष्य परिहरति तत्रेति तयोरन्तेन.  
अस्यार्थः यद्यपि कारकाणां प्रधानार्थत्वान्न परस्परसम्बन्धः, तथापि प्रतिपत्त्यभिधानयोर्या काचित्क्रिया गृह्यते, तस्यां च क्रियाकारकसम्बन्धोत्तरकालभावी परस्परोपकार्योपकारकलक्षणः शब्दार्थयोरस्ति सम्बन्धः । ।

 तत्पुनरिदं पूर्वापरविरुद्धं प्रदेशान्तरविरुद्धं च. तथा हि
अत्र तावदेकस्यां क्रियायां उपकार्योपकारकत्वं शब्दार्थयोः सम्बन्ध इत्युक्तम्, प्रतिपत्तावुपादानातिति क्रियानुमानाङ्गत्वं एव परस्परनियमात्मको दर्शितः सम्बन्धः. अभिधानक्रियायां हि इति च कर्मत्वकरणत्वे सम्बन्ध इत्युक्तम्. प्रदेशान्तरे शक्तिरेव सम्बन्ध इति वक्ष्यति. क्वचिच्च शब्दशक्तिनियमं एव सम्बन्धं आह 

 वाच्यवाचकशक्त्योश्च नियमः फललक्षणः ।

इति ब्रुवानः. अन्यत्राप्युक्तं 

{३,२२७} एकाभिधानिमित्तत्वं कर्मकर्तृत्वयोश्च यत् ।

 यो वा करणकर्मत्वनियमोऽभिधयैकया । ।

 स नोऽर्थशब्दसम्बन्धः

इति. अतो विवेचनीयं इदं कोऽत्र सम्बन्धः शब्दार्थयोर्वार्त्तिककारस्याभिमत इति.

 अत्रोच्यते यथैकेन क्रयकर्मणा परिगृहीतयोर्द्रव्यगुणयोरितरेतराकांक्षापरिपूरणेन परस्परोपकार्योपकारकलक्षणः सम्बन्धः. न ह्यनाश्रितः क्रयक्रियां अभिनिर्वर्तयति. न द्रव्यं गुणविशेषानवच्छिन्नं उत्सहते क्रयक्रियां निर्वर्तयितुम्. न च गुणेन स्वमहिम्ना आश्रयभूतद्रव्यमात्रं उपादीयमानं अपि क्रये गृह्यते, (स्वकीयगो) द्रव्यावरोधात्. द्रव्ये(गुणमात्रा)वच्छेदात्तद्गुणमात्रं उपादीयमानं अपि क्रयक्रिया न प्रतीच्छति स्वकीयारुणिं अगुणावरोधात्. सोऽयं अर्थो नियमः सम्पद्यते. तदेवं इहाप्येकार्थप्रतिपत्त्यभिधानक्रियासिद्ध्यर्थं उपादीयमानयोर्विवक्षितसाहित्ययोः शब्दार्थयोः क्रियाकारकसम्बन्धोत्तरकालभावी यो यं उपकार्योपकारकभावः,  
स एव सम्बन्धः.

 कः पुनरनयोः परस्परोपकारः. श्रूयतां अर्थो हि न प्रतिपादकं अन्तरेण प्रतिपाद्यो भवति, शब्दो न प्रतिपाद्यं अन्तरेण प्रतिपादकः. अतः प्रतिपाद्यप्रतिपादकतयावतिष्ठमानावन्योन्यस्योपकार्योपकारकौ भवतः. तच्चेदं रूपं अनयोर्नियतं इत्यत्यन्तसन्निकर्षमात्रेण नियमे सम्बन्धाभिधानम्, न तु नियम एव सम्बन्धः. शक्तिसम्बन्धवादोऽपि चात एव. वाच्यवाचकशक्त्योरेव हि सत्योरुपकार्योपकारकभावो भवति. न तु शक्तिरेव सम्बन्धः. तदत्र प्रत्यासत्तेरभेदोपचारेण शक्तिः सम्बन्धः, नियमः सम्बन्धः, कर्तृत्वं करणत्वं वा सम्बन्ध इत्येवमादयः समुल्लापाः.  
वस्तुतस्तूपकार्योपकारकत्वं एव सम्बन्धः । ।

 कथं पुनस्तद्रूपं अनयोर्नियतं इत्युच्यते. न ह्यनुच्चरिते शब्दे परस्परोपकार्योपकारकभावः शब्दार्थयोरस्ति. न च तदानीं तौ न स्तः, नित्यत्वात्. तस्मादसदेतत्. तन्न. शक्त्यात्मना विद्यमानत्वात्{३,२२८} अनुच्चरितेऽपि हि शब्देऽस्ति प्रतिपादकशक्तिः, अर्थे च प्रतिपाद्यशक्तिः, अत एव सम्बन्धो नित्य इत्युच्यते.

 नन्वेवं अपि करहस्तादिभिरनेकैः शब्दैरेकत्रार्थे प्रतिपाद्ये अनेकार्थवचने चैकस्मिन्गवादिशब्दे कथं अव्यभिचारः शक्यतेऽवगन्तुम्. अतः प्रकरणादीनां अपि पदार्थावधारणापोयत्वाद्वृद्धव्यवहारे हि बालेन केवलपदाप्रयोगादावापोद्धारभेदेनैतदवधारितं यदा यदर्थविवक्षया शब्दः प्रयुज्यते स तस्यार्थ इति. विवक्षा चार्थप्रकरणादिवशोन्नेया. गामानय दोग्धुं इत्युक्ते अर्थादेतदवगम्यते सास्नादिमत्यस्य विवक्षेति. योत्स्यामीत्युक्ते अर्थादि(?मु)षौ प्रतीतिरुदेति. तदेवं अर्थप्रकरणादिभेदभिन्नं अन्ययान्यया च शक्त्योपहितं अन्यदन्यच्च पदं अन्यस्यान्यस्य वाचकं इति न पदव्यभिचारः. अर्थोऽपि चोद्भूततत्पदाभिधानयोग्यावस्थाभेदभिन्नो हस्तादिरन्योन्यश्च करादिपदानां  
वाच्य इति न पदं व्यभिचरति. अपि चैकस्यां क्रियायां अयं नियम इत्युक्तः. न चैकस्यां प्रतिपत्तावभिधाने वोपादीयमानयोः शब्दार्थयोरन्योन्यव्यभिचारोऽस्ति. तदिदं उक्तं हि नियम्येते यदेकस्यां इति । । १४ १५ । ।

 नन्वेवं एकक्रियानिमित्तको नियमः शब्दार्थयोः सम्बन्ध इत्युच्यमानेऽनुमानाङ्गं अविनाभाव एवाश्रितो भवेत्, अतस्तद्बलेन धूमादिवाग्निज्ञानं शब्दादर्थज्ञानं उपजायमानं अनुमानं स्यादत आह न चापीति. इदं च शाब्दे प्रसाधितं इत्याह साधितं इति. ननु यद्यविनाभावो नोपयुज्यते, कस्तर्ह्युपयुज्यते. उक्तं भाष्यकारेण संज्ञासंज्ञिसम्बन्धः इति. ननु चायं अपि सम्बन्धोऽनुपयोग्येव. तदेतदाशङ्कते संज्ञेति. तदङ्गं गमकत्वाङ्गं इत्यर्थः । । १६ । ।

 कथं अनङ्गं अत आह गमयन्तीति. व्यवहारदर्शनेन{३,२२९}गमयन्ती एषा संज्ञा कल्प्यत इति. किं अतो यद्येवं अत आह न चैषेति. एतदुक्तं भवति. गमकत्वं एव संज्ञात्वं न तत्सम्बन्धान्तरं अन्तरेणेति । । १७ । ।

 यतश्चैवं अतो धूमादेरिव गमकत्वं सम्बन्धान्तरपूर्वकं एव पश्चादापतितं इत्याह तस्मादिति. तत्तुल्यत्वे दोषं आह सानङ्गं इति. यथैवाविनाभाव एव धूमादौ प्रतीत्यङ्गं न तदुत्तरकालभावि गमकत्वम्, एवं तत्रापि स्यादिति. धूमादिवैषम्येणेदानीं परिहारं आह नेयं इति । । १८ । ।

 वैषम्यं एव दर्शयति निरूपित इति. तत्र हि धूमादौ महानसादिदेशेऽग्न्यविनाभावनिरूपणोत्तरकालं तत्कृतैवासौ गमकतेति. अपि च धूमे प्रथमं गमकत्वं नावगम्यत इत्याह गमकत्वेनेति । । १९ । ।

 शब्दे तु विपरीतं इत्याह इहेति सार्धेन । । २० । ।

 गमकत्वेनैव शब्दे प्रथमं व्युत्पत्तिरित्युक्तं तद्विवृणोति
कथयन्तीति त्रयेण. अयं अर्थः त्रेधा हि शब्दे व्युत्पत्तिः, वृद्दोपदेशात्तद्व्यवहारात्पदान्तरसमभिव्याहाराद्वा. सर्वत्र चात्र गमकतैवादाववगम्यते. तथा हि वृद्धोपदेशे तावदयं अस्य वाच्यः अयं अस्य वाचक{३,२३०}इति गम्यगमकभाव एवावगम्यते. यत्रापि क्वचिदुच्चरिताद्वाक्यात्प्रयोज्यवृद्धस्यार्थविषयां क्रियां दृष्ट्वा चेष्टानुमानेन गवाद्यर्थबोद्धृत्वं उपकल्प्यते तत्रापि यस्मादतश्शब्दादनेनायं अर्थो वगतः, तस्मादयं अस्यार्थ इति गमकतैव शब्दस्यादाववगम्यते. प्रसिद्धपदान्तरसमभिव्याहारेऽपि इह सहकारतरौ मधुरं पिको रौतीत्येवमादौ विदितसहकाराद्यर्थोऽविदितपिकाद्यर्थश्च  
योऽयं सहकारतरौ रौति तस्य पिकशब्दो गमक इति गमकत्वं एवावगच्छतीति सिद्धं सर्वत्र गमकत्वं न व्युत्पत्तिरिति । । २१ २३ । ।

 नन्वाकृतिः शब्दार्थ इति वस्सिद्धान्तः. न च तद्वाच्यत्वं अन्वयव्यतिरेकावन्तरेण शक्यतेऽवगन्तुम्. अतस्तत्प्रधानैव शब्दप्रतीतिरापद्येत. अत आह इत्थं इति. अयं अर्थः अन्वयव्यतिरेकयोरत्र निष्कृष्टार्थनियममात्रे व्यापारः, वाचकता तु नानाजात्यादिसङ्कीर्णार्थविषया सिद्धैवेति । । २४ । ।

 नन्वागोपालं शब्दार्थव्यवहारो दृश्यते. न च तेऽन्वयव्यतिरेकाभ्यां अर्थनिष्कर्षं कुर्वन्ति. न च तान्प्रत्यवाचकाश्शब्दा इति युक्तं वक्तुम्. तुल्यवत्प्रतीतेः. पिकाद्यर्थनिर्णयस्य च म्लेच्छादिनिबन्धनस्य{३,२३१} वक्ष्यमाणत्वादत आह
बहुजातीति सार्धेन. अयं अभिप्रायः लौकिका हि हानोपादानादिव्यवहारमात्रार्थिनः, न च तेषां व्यवहारः शब्दोच्चारणक्षणोपजातसङ्कीर्णार्थबोधसाध्य एवेति, श्रौतलाक्षणिकादिविवेकं प्रत्यनादृता इति । । २५ २६ । ।

 तेन तर्हि किं अर्थं विविञ्चते अत आह बलाबलादीति. शास्त्रस्था ह्यनिरूपितशक्तयो न शास्त्रार्थं अनुष्ठातुं शक्नुवन्तीति तेषां हानोपादानोपयोगी शब्दशक्तिविवेक इति ते विविञ्चत इति । । २६ । ।

 एतदेव प्रपञ्चयति कक्ष्यान्तरितेति द्वयेन. अस्यार्थः
द्विविधं सामान्यं परं अपरं च. परं सत्ताख्यम्, अपराणि द्रव्यत्वादीनि. तानि सामान्यान्यपि सन्ति. व्यावृत्तिबुद्धेरपि हेतुत्वात्विशेषसज्ञां अपि लभन्त इति, तानि सामान्यविशेषशब्देनापदिशन्ति, तत्र च सामान्यविशेषाः सामान्यशब्दस्य स्वार्थेन कक्ष्ययान्तरिता भवन्ति. यथा सच्छब्दस्य सत्तामाचक्षाणस्य तदन्तरिता द्रव्यत्वादयः सामान्यविशेषाः, तेषु चासौ लक्षणाबलेन प्रवर्तमानो दुर्बलो जायते. स्वार्थे तु श्रुत्या वर्तते इति स तत्र बलवान्. का पुनरियं लक्षणा नाम अभिधेयाविनाभावेन प्रतीतिः. यथोक्तं 

 अभिधेयाविनाभावप्रतीतिर्लक्षणेष्यते ।

इति. क्रिया कियद्वाभिधेयाविनाभावेन लक्ष्यते कियत्स्वमहिम्ना शब्देनोच्यत इति शास्त्रस्थानां अनुष्ठानविशेषार्थं विवेको युक्तः. सा?एच?लक्षणा प्रायेण नित्यसम्बन्धाद्भवतीति नित्यसम्बन्धादित्युक्तम्. सम्बन्धमात्रं एव तु लक्षणाया बीजम्. आह कः पुनरनुष्ठाने श्रौतलाक्षणिकविवेकस्योपयोगः. श्रूयतां लोके तावद्{३,२३२}ब्राह्मणेभ्यो दधि दीयतां तक्रं कौण्डिन्यायेति ब्राह्मणसामान्यस्था ब्राह्मणश्रुतिर्लक्षणया तद्विशेषं कौण्डिन्यं अवतरन्ती दुर्बला भवति इत्यव्यवहितविशेषस्थया कौण्डिन्यश्रुत्या बाध्यते. वेदेऽप्येवं एव. यजुस्सामान्यस्था उपांशु यजुषा इति श्रुतिस्तद्विशेषस्थया  
उच्चैर्निगदेन इति श्रुत्या बाध्यत इत्येवमादि दर्शयितव्यं इति. सामान्यशब्देनात्र विशेषान्विशिंषन्न सामान्यातिरिक्ताः केचन विशेषा विद्यन्त इति दर्शयति. अस्ति हि केषाञ्चिद्दर्शनं नित्या द्रव्यवृत्तयोऽन्त्या विशेषाः. ते च व्यावृत्तिबुद्धेरेव हेतुत्वाद्विशेषा एवेति. परमाणुकारणकं हि काणादा द्व्यणुकादिक्रमेण जगतो निर्माणं आतिष्ठन्ते. न चाणुत्वेन परस्परं अनतिशयानैरणुभिरसङ्कीर्णाकारजगदुत्पादयितुं शक्यते. अतः सन्ति केचनाणुसमवायिनो वेशेषा नाम ये तानितरेतरतो व्यावर्तयन्तीति सङ्गिरन्ते. ते च निर्धूतनिखिलकालुष्यैरपरोक्षं ईक्षन्त एवेति. तान्प्रत्युच्यते. न तावदक्षाधीनेषु  
भावेष्ववान्तरसामान्यातिरिक्तान्विशेषानीक्षामहे. द्रव्यत्वेन हि पृथिव्यादयो गुणकर्मभ्यो विशिष्यन्ते (?द्रव्य ।पृथिवी)त्वेन पृथिवी अबादिभ्यो द्रव्यान्तरेभ्यः, वृक्षत्वेन वृक्षाः पार्थिवान्तरेभ्यः, शिंशपात्वेन शिंशपा वृक्षान्तरेभ्य इत्येवं अणून्यावदियं विशेषकथा वर्तयितव्या. किं अत्र विशेषान्तरेण. अणुषु त्वेकजातीयेष्वपि कार्यविभागाद्रूपं एव विभक्तं अनुमास्यामहे. नो खल्वविभक्ताकारं पूर्ववस्तु विभक्ताकारकार्यघटनायोत्सहत इति. पृथक्त्वाख्यो वा गुणस्तेषां अन्योन्यस्य विशेषकत्वाद्विशेषो भविष्यति. स एवानपेक्षितविशेषान्तरो  
न सिध्यतीति चेति. विशेषा वा कथं अनपेक्षितविशेषान्तराः सेत्स्यन्ति. अपेक्षणे वा तदानन्त्यम्, अतो मन्द एवायं विशेषान्तराभ्युपगमः. योगिनस्तु तान्पश्यन्तीति श्रद्धधाना बुध्यन्ते वयं अश्रद्धधानाः स्मः, ये युक्तिं प्रार्थयामह इति सूक्तं सामान्यविशेषेष्विति । । २७ २८ । ।

{३,२३३} अन्वयव्यतिरेकाभ्यां वाक्यज्ञास्तु विविञ्चते इत्युक्तम्. तावन्वयव्यतिरेकौ दर्शयति तत्रेति द्वयेन. तत्र सामान्ये गवादौ गोशब्दस्य बहुलं प्रयोगात्तद्विशेषेषु च शाबलेयादिषु असत्स्वपि बाहुलेयादिषु प्रयो(?गा ।ग)दर्शनात्परसामान्ये च सत्तादौ सत्यपि भावान्तरेऽप्रयोगात्सास्नादिभिस्सहैकावयविरूपार्थसम्बन्धिगोत्वमात्रस्य गोशब्दो वाचकं इत्यन्वयव्यतिरेकाभ्यां ज्ञानं जन्यते. सास्नाद्येकार्थसम्बन्धीति चाविनाभाविना चिह्नेन गोत्वं उपलक्षयतीति. अतस्सिद्धं गम्यगमकभाव एव शब्दार्थयोस्सम्बन्धः प्रथमं अवगम्यते न पुनरविनाभाव इति । । २९ ३० । ।

 उपसंहरति तस्मादिति. ननु संज्ञासंज्ञिसम्बन्धो भाष्यकारेणोक्तः, न च गमकं संज्ञेति लौकिका मन्यन्ते, न ह्यग्नेर्धूमः संज्ञेत्युच्यते, अत आह अभिधायकतेति. अयं अभिप्रायः अस्यार्थस्यायं गमक इति ज्ञाते नाव्याप्रियमाणस्यावगतौ कारणत्वं उपपद्यत इति तद्व्यापारोऽवसीयते, शब्दव्यापारश्चाभिधेत्युच्यते. अतोऽत्राभिधानक्रियासम्बन्धाद्गमकत्वस्यैव विशेषोऽभिधायकता शब्दे ज्ञायते. अभिधायकतैव संज्ञात्वं इत्युपपन्नस्संज्ञासंज्ञिसम्बन्ध इति. अविनाभाविता तु सम्बन्धनियमः, न सम्बन्ध इत्याह सम्बन्धेति. इदं च निष्कृष्टेऽर्थे नियम्यते इत्यत्रोक्तम्  
अस्माभिः. तस्मादिति पदानुषङ्गेणोपसंहृतं इति{३,२३४}वेदितव्यम्. अन्वयव्यतिरेकाविनाभावशब्दौ पर्यायाविति नार्थभेदश्शङ्कितव्य इति । । ३१
३२ । ।

 यदि प्रत्यायकः इति भाष्यकारेण प्रयोगोऽन्तर्णीतः, तं आह
सम्बन्धेति. देवदत्तादयो हि यदृच्छाशब्दा यत्रैव सङ्केत्यन्ते तं एव प्रतिपादयन्ति. न चैषां क्वचिदपि स्वाभाविकी शक्तिः. तदयं प्रयोगार्थः
गवादिशब्दो धर्मी, नाभिधाशक्त इति साध्यम्, उपायान्तरापेक्षत्वादिति हेतुः. यदुपायान्तरापेक्षं तन्न स्वरूपतश्शक्तम्, देवदत्तादिपदं इव सङ्केतग्रहणापेक्षं इति । । ३३ । ।

 अत्र भाष्यकारेण यदि प्रत्यायकश्शब्दः प्रथमश्रुतः किं न प्रत्यायति इति परिचोद्य सर्वत्र नो दर्शनं प्रमाणं इत्यादिना दर्शनबलेन गृहीतशक्तिकः प्रत्याययतीति परिहार उक्तः, तद्दर्शयति यथैवेति. अस्यार्थः
गमकत्वं एव तावत्शब्दस्य किं अभ्युपगम्यते, व्यवहारदर्शनबलेनेति चेत्, समानं इदं शक्तिसंवेदनेऽपि. न ह्यविदितशक्तयश्शब्दादर्थं अवयन्तो दृश्यन्त इति । । ३४ । ।

 स्यादेतत् प्रकाशकाः प्रदीपादयोऽविदितसम्बन्धा अपि स्वार्थं प्रकाशयन्तो दृश्यन्ते, तद्विधर्मा च शद्बः, अतो न प्रकाशक इति. तच्च नैवम्, शक्तिवैलक्षण्यात्. विचित्रशक्तयोऽपि हि भावाः. तत्प्रदीपः प्रत्यक्षपरिकरतयागृहीतसम्बन्धोऽपि प्रकाशयतु नाम. नैतावता शब्देनापि तद्धर्मेण भवितव्यम्. अतोऽयं अपर्यनुयोगः. अपि च व्रीह्यादयोऽगृहीतस्वरूपा अपि कार्यं आरभन्त एवेति शब्दे तद्धर्मः किं नारोप्यते. कारकहेतवो हि व्रीह्यादयः, शब्दस्तु ज्ञापकहेतुः. अतोऽपेक्षते स्वरूपग्रहणं इति चेत्. केन वेदं आज्ञापितं ज्ञापकेन स्वरूपग्रहणं अपेक्षितव्यं न सम्बन्धग्रहणं इति, दर्शनबलेनेति चेति, समानं इदं  
सम्बन्धग्रहणापेक्षायाम्{३,२३५}अपि, दर्शनबलादेव हि लिङ्गशब्दादयो ज्ञापकविशेषास्सम्बन्धग्रहणं अपेक्षन्ते. न चक्षुरादयः. सर्वत्र हि नो दर्शनं प्रमाणम्. कारकाश्चक्षुरादय इति नानुमन्यामहे, ज्ञानकारणस्यैव ज्ञापकत्वात्, तदेतदाह स्वरूपेति । । ३५ । ।

 ननु च सम्बन्धग्रहणात्प्रागप्यभिधाने शब्दश्शक्तो न वा. यदि शक्तः, किं सम्बन्धग्रहणापेक्षया. न चेत्सम्बन्धग्रहणं एत हि तदागमन्यायेन कारणं आपद्येत, अत आह यत्साधकतमेति. न तावत्सम्बन्धग्रहणात्पूर्वं अशक्तं एव शब्दं अवगच्छामः. न च शक्तस्यानुग्राहकापेक्षा स्वशक्तिं विह(?रती ।न्ती)ति । । ३६ । ।

 किं पुनर्न विहन्त्यत आह न हीति. यदि ह्यनुग्राहकापेक्षा स्वशाक्तिं विहन्यात्सर्वं एव लौकिकं वैदिकं करणं करणतां जह्यात. अपेक्षते हि सर्वं एव करणं इतिकर्तव्यताजनितं अनुग्रहं इति । । ३७ । ।

 किञ् च अस्तु तावदितिकर्तव्यतापेक्षा करणभावं न विहन्तीति, प्रत्युत तयापि नैव करणत्वं नास्ति, प्रतिकरणस्वरूपं तदपेक्षानियमादित्याह
प्रत्यात्मेति. नन्वेवं उभयसमवधानं एवान्तरेण कार्यानिष्पत्तेः कथं करणेतिकर्तव्यताविभागो दर्शयितव्यः, अत आह बाह्यान्तरेति नान्तेन. यत्कार्यसिद्धौ सन्निहितं तत्करणं इतरद्बाह्यं इतिकर्तव्यतेति, बाह्यं अपि क्वचिद्विवक्षातः कारकप्रवृत्तेः करणतया विवक्ष्यत इत्याह
क्वचित्स्याद्वेति । । ३८ । ।

{३,२३६} एतदेव दर्शयति उद्विग्न इति. ज्ञानोत्पत्तावन्तरङ्गं अपि चक्षुर्न करणतया मन्यते, किन्तु कुतश्चित्तारतम्यविशेषाद्बाह्यं एव प्रदीपं करणतया विवक्षतीति । । ३९ । ।

 स चायं विवक्षानिबन्धः करणभावः कादाचित्कः. नित्यवृत्तौ नित्यं तु कार्यसिद्धौ आन्तरस्य चक्षुषः करणत्वं अवगम्यत इत्याह नित्यवृत्ताविति. अन्धानां दृष्टिर्दर्शनं नास्तीत्यर्थः । । ४० । ।

 नन्वस्तु विज्ञानकार्यासत्तिविशेषणात्प्रदीपाद्यपेक्षया चक्षुषः करणभावः, आत्ममनस्संयोगस्तु ज्ञानोत्पत्तावत्यन्तं आसन्नः, अतः कथं तदपेक्षया चक्षुषः करणत्वं भविष्यतीत्यत आह शरीरेति. अयं अभिप्रायः
नासत्तिविशेष एव करणत्वे कारणम्, अपि तर्हि बाह्यप्रदीपाद्यपेक्षयासत्तिः, आभ्यन्तरात्ममनस्संयोगापेक्षया त्वसाधारण्यम्, आत्ममनस्संयोगो हि रसादिज्ञानसाधारणो नाव्यभिचारितया रूपदर्शनकारणं इति शक्यतेऽवगन्तुम्. चक्षुषः पुनरसाधरणतयैव रूपज्ञाने कारणत्वम्  
इति चक्षूरूपादिभेदस्तु इत्यत्रोक्तं इति । । ४१ । ।

 तदेवं दृष्टान्ते विवक्षासन्निकर्षविशेषकृतकरणेतिकर्तव्यताविभागं दर्शयित्वा प्रकृते योजयति
तथैवेति. अनेन यत्तदागमन्यायेन सम्बन्धग्रहणं एव कारणं आपद्येतेत्युक्तं तदपि विवक्षाविशेषवशेनास्त्विति दर्शितं इति । । ४२ । ।

 अपरं अपि यथा चक्षुर्द्रष्टृ न बाह्येन प्रकाशेन विना इत्यादि परिहारभाष्यं, तस्याभिप्रायं आह यथेति. चक्षुर्हि प्रदीपाद्युपायान्तरापेक्षम्{३,२३७}अपि रूपप्रकाशने स्वभावतश्शक्तं इत्यनैकान्तिको हेतुः. दृष्टान्तोऽपि साध्यविकल इत्याह देवदत्तेति । । ४३ । ।

 यदृच्छाशब्दानां अपि ज्ञानसामर्थ्यं विद्यमानं एव नियोगेनाभिव्यज्यत इत्यध्यासवादे वर्णितम्. अत्र च यथा चक्षुरिति भाष्ये चक्षुषः करणभावो दर्शितः. कथं पुनस्तुल्येऽपि चक्षुःप्रदीपयोर्ज्ञानकारणत्वे चक्षुषः करणत्वं इत्यत्रोपपत्तिं आह प्रकाश इति. इदं च नित्यवृत्तौ इत्यत्रोक्तं अप्यधुना भाष्यसमर्थनार्थं उक्तं इत्यपौनरुक्त्यं इति । । ४४ । ।

 तदेवं उपपादितस्संज्ञासंज्ञिसम्बन्धः कृतकत्वेन भाष्यकृताक्षिप्तः यदि प्रथमश्रुतो न प्रत्याययति कृतकस्तर्हि इति, तदेतद्वार्तिककारो दर्शयति पुरुषेति. एवं चात्र प्रयोगः यः संज्ञासंज्ञिसम्बन्धः स कृतकः, पुरुषापेक्षत्वात्, रज्जुघटसंयोगवदिति । । ४५ । ।

 अपरं अपि\[७३१\]स्वाभावतो ह्यसम्बन्धावेतौ शब्दार्थौ इत्यादि भाष्यं, तस्याभिप्रायं आह भिन्नेति. अयं अर्थः यथा रज्जुसर्पादिषु भिन्नदेशकालाधिष्ठानेषु किञ्चिद्देशादि समं नास्ति, एवं तयोश्शब्दार्थयोः. अतस्तद्वदेव तावपि स्वभावतोऽसम्बन्धाविति. ईदृशी चात्र प्रयोगरचनाशब्दार्थौ स्वभावतोऽसङ्गतौ, असमदेशकालत्वात्, रज्ज्वादिवत्. तावेव न समदेशकालौ, भिन्नदेशाद्यधिष्ठानोपलम्भात्, तद्वदेवेति । । ४६ । ।

\_\_\_\_\_\_\_\_\_\_टिप्पणी\_\_\_\_\_\_\_\_\_\_

\[७३१\] स्वरूपतोऽसम्बन्धावपि तावर्थ अब्दौ इति काशिकामातृकायां पाठः.   
\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_\_

इत्युपाध्यायसुचरितमिश्रकृतौ संबन्धाक्षेपस्समाप्तः । ।

\]