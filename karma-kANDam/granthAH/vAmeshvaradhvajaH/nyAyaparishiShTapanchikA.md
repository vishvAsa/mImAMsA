+++
title = "न्यायपरिशिष्टपञ्चिका"
author = "वामेश्वरध्वजः"
domain = "दर्शनानि"
sub-domain = "मीमांसा"
"books contributor" = "राष्ट्रियसंस्कृतविश्वविद्यालयः, तिरुपतिः"
"serial no." = "Ebharati-2639"
source_url = "https://www.ebharatisampat.in/read_chapter.php?bookid=ODU2MTU3MzgwNDMzMzUy"

+++
[[न्यायपरिशिष्टपञ्चिका	Source: [EB](https://www.ebharatisampat.in/read_chapter.php?bookid=ODU2MTU3MzgwNDMzMzUy)]]

\[









 श्रीवामेश्वरध्वजकृता  
 पञ्चिका  
"तमीशानं वन्दे तमिममथ वन्देऽक्षचरणं स्वसिद्धयै यावेतावनुगतिमितौ द्वावपि मिथः।  
...... ....... ........... .... ॥  
..... ..... .... निरुक्तिप्रिया वक्त्रं चुम्बति हन्त सन्ततमियं प्रौढीं समातन्वती। चित्ते चञ्चलता विमुच्य वचसि त्यक्तवा च तां फल्गुतां सानन्द....... समाकर्ण्यताम्॥ अर्थोऽयं करुणावशादुदयनाचार्येण सूत्राक्षरात् आकृष्टः परिशिष्टके च (!) रचितः प्राज्ञैर्यदप्यूह्यते। क्वापि क्वापि किञ्चिदपि यद्वाच्यं न सम्बुध्यते मन्दैस्तद्विशदं विधातुमधुना वामध्वजो यत्नवान्॥ द्दृष्टाद्दृष्टाफलोच्चयेन जगतः पुष्टिं विधातुं क्षमा मूर्तीरार्तिभिदः प्रणम्य नियतः साष्टाङ्गमष्टावपि तुष्टयै शिष्टजनस्य शिष्टधिषणाकष्टस्य विच्छित्तये स्पष्टार्थैः परिशिष्टमेतदधुना स्पष्टीकरोम्यक्षरैः॥  
 ननु लक्षणस्याध्यायार्थत्वेन प्रकृतलक्षणस्यापि प्रथम एवाध्यायेऽभिधातुमुचितत्वं इत्यत आह ---अथेति। चतुर्थाध्यायान्तरमित्यर्थः। जातिनिग्रहस्थानविशेषयोः सूत्रसमूहः प्रकरणं, तत्समूह आह्निकं तत्समूहाध्यायरुपग्रन्थव्युत्पाद्दतया लक्षणस्याध्यायार्थत्वेऽप्यवान्तरविशेषविवक्षया लक्षणाध्यायद्वपरीक्षाया अध्यायार्थत्वेऽपि अवान्तरविशेषविवक्षया परीक्षाध्यायत्रयवदित्यभिप्रायः।  
 ननु,तथापि प्रथमानन्तरमेवास्त्वभिधानं कुतश्चतुर्थान्तरमित्यत आह--अवसरत इति । इतानीमपेक्षितत्वादित्यर्थः। प्रमाणादिलक्षणनिरुपणसमनन्तरं प्रधानतया परीक्षाया बुभुत्सितत्वेन यथाकालमपेक्षिताभिधायी मुनिः परीक्षां समाप्य,अथ अपेक्षितस्य लक्षणमुक्तवानिति रहस्यम्। अध्यायोपाधिमाह---कथकेति। कथकयोर्वादिप्रतिवादिनोरशक्तिः सम्यक् बोधविरहः तस्य लिङ्गविशेषो येन अशक्तिरवसीयते, तस्य लक्षणमसाधारणो धर्म इत्यर्थः। छलहेत्वाभासविलक्षणकथकाशक्तिलिङ्गविशेषलक्षणं इह उपाधिरिति बोद्धव्यम्। अन्यथा तयोरेवातिव्याप्तिः स्यात्। अभिमतञ्चैतत् पञ्चमाध्यायशास्त्रप्रणेतुः;कथमन्यथा तयोरन्यत्रान्तर्भूतनिग्रहस्थानस्वतन्त्रनिग्रहस्थानयोरपि जातिनिग्रहस्थानविशेषलक्षणं इह सूत्रकारो नावोचत्।  
ननु, पञ्चमाध्यायोपाध्यसङ्ग्रहात् प्रथमस्यात्रान्तर्भावो माभूत् प्रथमोपाधिना तु प्रमाणाद्दन्यतमलक्षणेन पञ्चमस्यापि सङ्ग्रहात् प्रथमपञ्चमसङ्करः इत्यत आह--नेति। पञ्चमोपाधिना प्रथमासङ्ग्रहवत् प्रथमोपाधिनापि प़ञ्चमासङ्ग्रहादित्याशयः। यथोक्तकथकाशक्तिलिङ्गविशेषविशेषलक्षणविलक्षणप्रमाणाद्दन्यतमलक्षणस्य प्रथमाध्यायार्थत्वेन विवेचितत्वादिति । अत एवेति। पञ्चमाध्यायासङ्ग्रहादित्यर्थः। छलहेत्वाभासविलक्षणकथकाशक्तिलिङ्गविशेषलक्षणस्य पञ्चमाध्यायार्थत्वेनापेक्षितत्वादिति .........मपि प्राप्तं तथापि प्रेक्षावद्वादिना साधने वक्तव्ये तथापिधसाधनापरिस्फूर्तौ साधनानुकारित्वात् साधन.... ...... दूषणानुकारित्वाद्दूषणभ्रान्त्या वा विजिगीषुकथायामेकान्तपराजयाद्वारं सन्देहः,परपराजयो वेति बुद्ध्या दूषणाभासाज्जात्युपादानमुचितं इति हृदि निधाय आह्निकोपाधिमाह-----तत्रेति। जातिसामान्यलक्षणन्तु स्वव्याघातकमुत्तरम्। केवलं निरनुयोगविलक्षणवादिविवक्षितार्थासाद्दूषणे चेति बोद्धव्यम्। सामान्यलक्षणसंगृहीतजातिविशेषाणामानन्त्येन दुर्ज्ञानत्वाशङ्कायां सुज्ञानत्वप्रतिपादनाय न्यूनाधिकसंख्याव्यवच्छेदार्थं विभागसूत्रमित्याशयवानाह---तद्विभागार्थमिति।  
दूषणसमर्थप्यसिद्धमिति। तद्दथा 'देवदत्तो धनवान् नवकम्बलत्वात्'इत्युक्ते दूषणवाद्दाह---'असाधकमिदमसिद्धत्वादि'ति । असिद्धत्वं दूषणसमर्थं भवति परमत्र(!)नूतननवकम्बले सिद्धं इत्यर्थः। अत्र कल्पितनवसंख्यायुक्तकम्बलाकल्पितनूतनकम्बलविषयतया छलकेवलनिरनुयोज्यानुयोगौ इति विवेचनीयम्। सिद्धमपीति। न च नियमानपेक्षप्रतिधर्मप्रतिरुद्धत्वादीनामसिद्धत्वात् कथं जात्युत्तरं सिद्धमिति वाच्यम्;सिद्धौ तात्पर्यविरहे सिद्धत्वेऽपि न समर्थमिति तात्पर्यादिति। सूत्रे संज्ञिनोऽश्रवणात् निर्विषयत्वं संज्ञायं माभूदित्याशयवान् अनुवृत्तेन संज्ञिनमात्रमाह--अत्रेति। प्रत्यवस्थानं सर्वजातिसाधारणमिति मन्वानो विशिनष्टि--साधर्म्येति। साधर्म्यवैधर्म्याभ्यामुपसंहारे साध्यसानप्रयोगे वादिना कृते ताभ्यामेव प्रत्यवस्थानं, प्रतिरोधाभिधानं प्रतिवादिन इत्यर्थः।  
प्रत्यवस्थानञ्च दूषणाभासरुपं तच्च सद्द्दूषणाकारमन्तरेण न भवति। अतः सद्द्दूषणानुकारित्वं दूषणाभासस्य दर्शयितुमुक्तं तद्धर्मेत्यादिपदम्।  
ननु तच्छब्दस्य पूर्वोपात्तपरामर्शित्वेन सर्वलोकसिद्धत्वात्, अत्र च पूर्वोपात्तं न किञ्चिदिति किं तदा पराभ्रष्टव्यमित्यत आह---तदिति। किञ्चित्साध्यर्ममुद्दिश्य, किञ्चित्साधर्म्यं अभिदिधिषत इति पूर्वमुपात्तं साध्यमित्यभिप्रायः। स चासौ धर्मश्चेति विग्रहः। उपपत्तेरिति पदं पञ्चम्यन्ततया कैश्चित् व्याख्यातम्। तथाच साध्यधर्मविपरीतधर्मोपपत्तेः निश्चयात्पूर्वसाधनं बाधितमिति वाधचोदनाभासे प्रकृतजाती स्याताम्।सत्प्रतिपक्षचोदनाभासत्वं च विवक्षितं उत्तरसूत्रानुरोधात्। अतः षष्ठयन्ततया व्याचष्टे---उपपत्तेरिति। यथैकं साध्यसहचरितं साधनमत्रास्ति तथापरमपि साध्यविपर्ययसहचरितमत्रोपलभ्यत इति तुल्यबलेन प्रतिरुद्धमसाधनमित्येव परस्य प्रत्यवस्थितेः साधर्म्येण प्रत्यवस्थानं साधर्म्यसमः, वैधर्म्येण प्रत्यवस्थानं साधर्म्य (वैधर्म्य!)सम इति मन्दमतीनां भ्रमो माभूत् इत्याह---यथेति। साधर्म्येण प्रत्वस्थानं साधर्म्यसमो वैधर्म्येण प्रत्यवस्थानं वैधर्म्यसम इत्यर्थः। ननु जातेः प्रकृतत्वात् तत्सामानाधिकरण्येन साधर्म्यवैधर्म्यसमे इति स्यात्;न तु साधर्म्यवैधर्म्यसमावित्यत आह--प्रतिषेधेति। प्रतिषेधरुपप्रत्यवस्थानलाभप्रयोजनेन पुल्लिङ्गनिर्देशः सूत्र इत्यर्थः।  
 ननु प्रत्यवस्था .....(!)उभयसम्भवे युक्तमेव वक्तुम्। न त्वेवमित्यत आह---द्विधाहीति । प्रतीपमवस्थानं प्रत्यवस्थानं लोकप्रसिद्धं, न त्वन्यत् । तच्च वादिसाधनदूषणवत्स्वपक्षस्थापनरुपमपि भवति। परसाधनदूषणस्वपक्षसाधनयोः वादिसाधनप्रत्यवस्थितिरुपतया सर्ववादिसिद्धत्वात् प्रतिषेधसामानाधिकरण्येन पुंस्त्वं दर्शयता सूत्रकारेण 'जातिदूषण'सामानाधिकरण्येन स्त्रीत्वनपुंसकत्वात् अभिधेयलिङ्गता सूचिता। तथा च साधर्म्यसमः प्रतिषेधः, साधर्म्यसमा जातिः, साधर्म्यसमं दूषणं इत्येवं सर्वत्र वेदितव्यम्। ननु तथाविधसाधर्म्यवैधर्म्याभ्यां प्रतिरोधाभिधानं सत्प्रतिपक्षदूषणेन जातिरुपे गतमित्यतिव्यापकताय लक्षणाभास इत्यत आह--सामान्येति । स्वव्याघातोत्तरत्वे सति यथोक्तं इति बोद्धव्यम्। एवं सूत्रपदादिलक्षणपरताय व्याख्याय भाष्यवार्तिकोदाहरणे संग्रहीतुं अवान्तरभेदमाह--प्रत्येकमिति। साधर्म्यसमा, सद्विषया, समीचीनसाधनविषया, असद्विषया, साधनाभासविषया, असदुक्तिका, उक्तिमात्रदोषेण वर्तमाना, वैधर्म्यसमाप्येवं इति विवेचनीयम्।  
 सद्विषयोदाहरणन्तु शब्दो नित्य उत्पत्तिमत्वात् घटवदिति प्रयुक्ते जातिवाद्दाह--यद्दनित्यघटसाधर्म्यात् उत्पत्तिमत्वात् अनित्यः, तदा नित्यसाधर्म्यात् अमूर्तत्वात् नित्यः प्राप्तः इत्यादिन्यायवार्तिककृतोक्तमित्याह--तत्राद्देति। अत्र उत्पत्तिमत्वस्य व्याप्तिमपेक्ष्य प्रवृत्तस्य समीचीनत्वमिति सद्विषयत्वं जात्युत्तरस्येत्यर्थः। उत्पत्तिमदनित्यैकसाधर्म्यं नित्यैकवैधर्म्यं इति हि नियतम्। अमूर्तत्वन्तु नित्यसाधर्म्यं अनित्यवैधर्म्यमप्यनियतं इति सारम्। असद्विषयोदाहरणं वार्तिके नास्तीतिस्वयमेवाह--द्वितीयोदाहरणं त्विति। स्पर्शशून्यत्वं अनित्यगुणकर्मगतत्वेनानेकान्तंअसाधनं इति तद्विषयजात्युत्तरं असद्विषयमिति बोद्धव्यम्।  
असदुक्तिकोदाहरणन्तु---'आत्मा विभुत्वात् अकाशवत्'इत्यादि न्यायभाष्यकृतोक्तमित्याह--तृतीयेति। अस्ति खल्वात्मनः क्रियाहेतुः गुणः, प्रयत्नो वाऽद्दृष्टं वा, लोष्ठस्यापि स्पर्शवद्वेगवदद्रव्यान्तरसंयोगः क्रियाहेतुर्गुणः इति नासिद्धिः। न च अन्यत्राप्यसद्विशषयत्वमेव, क्रियाहेतुगुणयुक्तत्वस्य निष्क्रियाकाशगमित्वेन सव्यभिचारित्वात् साधनाभासत्वं इति वाच्यम्। वस्तुतो जात्युत्तरस्य तथात्वेनेष्टत्वात् । इह च वस्तुतो जात्युत्तरं उक्तिमात्रेण दुष्टत्वात्। विभुत्वस्य निष्क्रियत्वेन व्याप्तत्वात्। विभुत्वं निष्क्रियैकसाधर्म्यं क्रियावत् वैधर्म्यमेवेति नियतमिति। न च यथा सद्विषयेऽपि उक्तिमात्रदोषेण असदुक्तिकत्वं, तथा सद्विषयत्वेऽपि उक्तिमात्रदोषेण असदुक्तिकत्वं इति वाच्यम्;उत्तरं च न जातिः, विभुत्वस्य निष्क्रियत्वेन स्वभावतः प्रतिबद्धत्वात् । नैतदुपेक्ष्य वार्तिककार उदाहरणान्तरमाहेति वदन् टीकाकारो व्यक्तं भा,ष्योदाहरणमेवेति दर्शितवान्। तत्कथमिदमुदाहरणम्!इत्यत आह--उक्तिमात्रमिति। मूलप्रयोगस्य नियममपेक्ष्य प्रवृत्तस्य नियमानियमसंभवे यथाक्रमं सम्यक् दूषणासम्भवापरिपूर्तिभ्यां दूषणप्रयोगस्य च नियमेन नियममपेक्ष्य प्रवृत्तस्य नियमतो जात्युत्तरत्वं नियमस्य च सतोऽसतोऽनपेक्षा। यत्रासन्तं नियममनपेक्ष्य उत्तरं प्रवृत्तं, तत्र उक्तार्थोऽपि दुष्टो नोक्तिमात्रं दुष्टम्। यथा उदाहृतयोः अमूर्तप्रमेयत्वयोः द्वयोरपिअनैकान्तिकतया नियमरहितत्वात्। यत्र तु सन्तं नियममनपेक्ष्य उत्तरं प्रवृत्तं, तत्र नोक्तार्थोऽपि दुष्टः। अपि तु उक्तिमात्रं यथोदाहृतविभुत्वस्य निष्क्रियत्वेन स्वभावप्रतिवद्धकत्वात् तं च प्रतिबन्धं तिरस्कृत्य प्रवृत्तमुत्तरं इत्युक्तिमात्रमेव दुष्टं;नार्थः।  
नोक्तयर्थो विभुत्वम्। एतावता च वार्तिकोदाहरणतात्पर्यं ब्रुवता भाष्योदाहरणोपेक्षाउक्ता तात्पर्याचार्यैर्वाचस्पतिमिश्रैः। न पुनरिदमनुदाहरणमिति सारम्। उत्तरं च न जातिरिति वस्तुत इति बोद्धव्यम्। ननु यदि सदुत्तरमप्युक्तिदोषेण जातिरिति, किमिति तदा न टीकाकारः क्वचितथा नोक्तवानित्यत आह--सदुत्तरमपीति। क्रियावानात्मा क्रियाहेतुगुणयोगात् लोष्ठवदिति प्रयुक्ते प्रतिद्दृष्टान्त उपादीयते---क्रियाहेतुगुणयुक्तं आकाशमक्रियं द्दृष्टम्। तस्मादनेन प्रतिद्दृष्टान्तसमे टीका यदि पुनः इयमनैकान्तिकचोदना स्यात्। क्रियाहेतुगुणयुक्तस्यापि अक्रियत्वं द्दृष्टं यथाऽऽकाशस्येति। तत एतत्सदुत्तरं स्यात्;न त्वेवमेतदिति जातिरिति। स्पष्टैव तथा प्रकरणसमेऽपि टीका। स्वसाध्यनिर्णयेन परसाधनविघटनबुद्धया प्रतिवादिना साधनं प्रयुज्यमानं प्रकरणसमं जात्युत्तरं भवति। सत्प्रतिपक्षतया वादिन;साधनक्रमनिश्चायकं करोमीति बुद्धया प्रतिपक्षसाधनं प्रयुञ्जानो न जातिवादी;सदुत्तरवादित्वात्। सप्रतिपक्षया हेतुदोषस्य अनैकान्तिकत्वादिवत् उपपादितत्वात् इति वादिसाधनानधिकबलं साधनं सत्प्रतिपक्षतयैव व्यवतिष्ठमानं लोके द्दृष्टं, न तु बाधकतया द्दृष्टं, इष्टं वा शिष्टैः । तद्ददि तथाभूतसाधनाद्वाधेन प्रत्यवतिष्ठते तदा उक्तिमात्रेण जातिरिति स्फुटीकृतं टीकाकृतेति समुदायार्थः।  
......यथा अनैकान्तिकत्वसत्प्रतिपक्षत्वसदुत्तरेऽपि सती जात्युत्तरतां गते उक्तिदोषेण, तथा विभुत्वं सदुत्तरमप्युक्तिदोषेण जात्युत्तरमपि समर्थितम्। संप्रति साधर्म्यवैधर्म्ययोः प्रतिधर्मत्वेन प्रतिधर्मसमैव जातिः सूत्रकारेणैकैव किं नोक्ता। किमर्थं वा अवान्तरभेदेन उक्ता इति हृदि निधाय उभयसमर्थनार्थमाह--अप्रयोजकेति। वादी किलसमीचीनासमीचीनसाधनाभिधानात् सदसद्वादी;न त्वन्यतरनिश्चयतः। जातिवादी पुनः दूषणाभासाभिधानायासद्वाद्देवेति। तत्र साधर्म्येण नियमवता वैधर्म्येण वा तथाभूतेन नियमरहितसाधम्येर्वधर्म्याभ्यां वा प्रत्यवस्थिते वादिनि, प्रतिवादी यथाक्रमं दूषणासम्भवाभ्यामप्यसम्भवकारणाभ्यां वा प्रतिसन्दधानः, 'सपक्षान्वितो धर्मेण गमकत्वेन त्वयेष्ट; तथा च विपक्षान्वितोऽपि सपक्षान्वितत्वात् गमकः, न तु विपक्षान्वयेन दूष्यत'इत्येवमभिमन्यमानः
--तथा, 'विपक्षव्यावृत्तौ धर्मो गमकतयेष्टः। तथा च सपक्षव्यावृत्तेऽपि विपक्षव्यावृत्तत्वात् गमको न तु सपक्षव्यावृत्त्या दूष्यत'इति अभिमन्यमानश्च सपक्षविपक्षान्वितेन धर्मेण साधर्म्येण, सपक्षविपक्षव्यावृत्तेन च धर्मेण वैधर्म्येण प्रत्यवतिष्ठमानः साधर्म्यवैधर्म्यसमजातिवादी भवतीति तात्पर्यम्।  
अक्षरार्थस्तु पक्षविपक्षसपक्षान्वितो धर्मः साधारणानैकान्तिकत्वात् सिद्धिमद्द्दूषणेऽपि(!)समर्थ इति वस्तुस्थितौ सत्यां दूषणसमर्थ इत्यत्र अप्रयोजकः सपक्षान्वयमात्रेणैव सिद्धिदूषणयोः पर्यवसायित्वात्। .....अप्रयोजकश्चासौ विपक्षान्वयिधर्मश्च तद्वत्वं धर्मिणः । तस्य दर्शनमुपलब्धिः ज्ञानमिति यावत्। कारणमुत्पादकमाद्दायाः साधर्म्यसमाया उक्तेः इति । एवं विपक्षव्यतिरेके सति सपक्षव्यतिरेको न सिद्धुयपलब्ध्योः समर्थ इति वस्तुस्थितौ न दूषणसमर्थ इत्यत्र अप्रयोजको वा सपक्षव्यावृत्तिमात्रेणैव सिद्धिदूषणयोः पर्यवसायित्वात् । अप्रयोजकश्चासो सपक्षव्यतिरेकिधर्मश्चेत्यादि पूर्ववद्दोजनीमिति। अवान्तरविशेषविवक्षया साधर्म्यसम इति व्यवहारः शास्त्रे प्रवर्तेतेत्यत आह--अन्यथेति।  
अत एव साधर्म्यसमवैधर्म्यसमयोः प्रतिधर्मसमव्यवहारमाश्रित्य प्रतिधर्मसमप्रकरणयोर्भेदं पृच्छसि कथं पुनरिति। साध्यधर्मविपरीतधर्मेण उभयत्र प्रत्यवस्थानात् प्रकरणसमा प्रतिधर्मसमैव प्रतिधर्मसमा वा प्रकरणसमैव इत्याशयः।  
एकदेशिमतेन भेदमाह---इयमिति। प्रतिधर्मेण प्रत्यवस्थानाविशेषेऽपीयं प्रतिधर्मसमाबाधचोदनाभासो बाधोऽत्र दूषणमभिधीयते । अत्र युक्तिः---तद्धर्मेति। साध्यधर्म विपर्ययोपपत्तेः निश्चयादिति पञ्चमी । तथा च बाधः सेति;प्रकरणसमा सत्प्रतिपक्षचोदनाभासा सत्प्रक्षत्वमिह दूषणं उच्यते । अत्रोपपत्तिः प्रक्रियेति। प्रक्रियत इति प्रक्रियमाणात्वसिद्धयर्थमिति तादर्थ्यषष्ठी । एवञ्च इह बाधचोदनाभासतया अन्यत्र सत्प्रतिपक्षचोदनाभासतया च मिथो व्यावर्तकधर्मभेदवत्तया भेद इत्यर्थः। भेदव्युत्पादनस्य तात्पर्यंआह--एवञ्चेति।  
प्रतिधर्मेण बाधसत्प्रतिपक्षचोदनाभसाप्रतिपादनेन । प्रमाणान्तरेण प्रत्यक्षागमोपमानेन, बाधप्रतिरोधचोदनाभासोऽपि प्रदिपादित इत्यर्थः। एकदेशिमतं दर्शयित्वा टीकाकारवाचस्पति(मत)माह--प्रत्युत्तरसूत्रेति। प्रत्युत्तरसूत्रं जात्युत्तरत्वव्यवस्थापकं,  
'गोत्वात् गोसिद्धिवत् तत्सिद्धिः'इति । अत्र विशेषं द्दोतयति दर्शयतीत्यर्थः। अविशेषे प्रत्यवस्थितस्य विशेषप्रदर्शनं उपयोगीति सारम्।  
अन्यत्र तु प्रकरणसमायाः प्रत्युत्तरे, 'प्रतिपक्षात्प्रकरणसिद्धेः प्रतिषेधानुपपत्तिः प्रतिपक्षोपपत्तेः'इति अत्र प्रतिसाधनबाधमापादयतीति। न हि सत्प्रतिपक्षत्वे प्रतिपादिते प्रतिसाधनबाध उपयुज्यत इति रहस्यम्। एवं च व्याख्यातृविप्रतिपत्तेः सन्देहात् पृच्छति---किमत्र तत्त्वमिति । किं पूर्वं अथ उत्तरं वा, तत्त्वं वास्तवं इत्यर्थः। एकदेशिमतं उत्तरसूत्रयोः सत्प्रतिपक्षबाधचोदनाभासत्वमेवार्थः प्रतिपाद्दत इति प्रतिज्ञाय प्रथमं प्रकरणसमानसत्प्रतिपक्षचोदनाभासेति व्युत्पादयति--अन्यथेति।  
न हीति । प्रकरणसमायां हि यदि सत्प्रतिपक्षत्वं अभिधीयते, तदा,'मदीयं साधनं त्वदीयसाधनप्रतिरुद्धं, तदा मदीयेन बाधितं त्वदीयमिति न उत्तरं, उचितम्। अविशेषेण प्रत्यवस्थितस्य विशेष प्रदर्शनं अविशेषनिराकारमुचितं वक्तुमित्यर्थः। तुल्यबलेन पुनः वाधाभिधायिनो, 'यथा मदीयानधिकबलेन त्वदीयेन मदीयं बाध्यते तथा मदीयानधिकबलेन मदीयेन त्वदीयमेव किं न बाध्यत इति प्रयुक्तं प्रतिसाधनेन बाधापादानं इति सारम्।  
ननु न प्रतिसाधनेन बाध आपाद्दते;अपि तु सत्प्रतिपक्षत्वमापाद्दते । तथा च नोक्तादोषावकाश इति आशङ्कय पूर्वोक्तं अनन्यथासिद्धत्वं द्दृढयति---सत्प्रतिपक्षत्वञ्चेति। आपन्नमपि प्राप्तमपीत्यर्थः। यदि सत्प्रतिपक्षत्वे चोदिते द्वितीयवादिना, प्रथमवादी एवं ब्रूयात्;मदीयसाधनेन भवदीयसाधनं सत्प्रतिपक्षितमिति। एवं सत्प्रतिपक्षत्वं प्राप्तं वा न दोषाय;असाधनात्। साधनं हि सत्प्रतिपक्षदोषेण दूष्यते। न चेदं साधनं तत्साधनवात्सिद्धुयद्देशेनापि प्रवृत्तेः। प्रत्युत गुणाय । साधकं सत्प्रतिपक्षदोषेणासाधकमभिधीयते न त्वसाधकमिति ब्रुवता कश्चिदोषः शक्यो वक्तुं, प्रतिपाद्दसाधनस्यासाधनत्वाभिमानं वादिना गुण एवोच्यते सामान्यमात्रोपादानप्रवृत्तत्वात् इति यथा त्वदीयेन सत्प्रतिपक्षितं मदीयं साधनं;एवं मदीयेन प्रतिपक्षितं त्वदीयमप्यसाधनं इत्यभिमतमेव आपाद्दते न त्वन्यत्।  
एवं प्रकरणसमायाः प्रत्युत्तरसूत्रपर्यालोचनेन सत्प्रतिपक्षचोदनाभासत्वं निरस्य प्रतिधर्मसमायाः तथैव बाधचोदनाभासत्वं निराकरोति--न चेति । समबलेन बाधाभिधायिनः प्रतिवादिनो व्याघातं विरोधमुपेक्ष्य परिहृत्य विशेषप्रदर्शनं ज्यायः युक्तमित्यर्थः। उद्भटापराधः परिस्फूर्तिदोषः। तस्योपेक्षणं अन्येनानुद्भावनं अयोगः अयुक्ततेत्यर्थः। एवं तावत् प्रत्युत्तरसूत्रविरुद्धत्वानुकूलत्वाभ्यां पूर्वोत्तरमत्र परिहारस्वीकाराविति सामर्थ्यैकदेश्युक्तययुक्तिं विपर्ययेण व्याचष्टे
----तद्धर्मेति।  
तद्धर्मविपर्ययोपपत्तेरिति पदं पञ्चम्यन्तं प्रक्रियासिद्धेरिति च षष्ठयन्तमिति त्वयोक्तम्। तस्य विपर्ययः पूर्वपदं षष्ठयन्तमुत्तरपदं तु पञ्चम्यन्तं इति न कश्चित्विरोधः। यच्च भेदव्युत्पादनस्य तात्पर्यमुक्तं तदपि विपर्ययेण शक्यमेव वक्तुं इति दर्शयति---प्रमाणान्तरेति। यथानुमानेन बाधप्रतिपादनेन प्रमाणान्तरेण प्रत्यक्षादिनापि बाधः प्रतिपादितोऽनुमानपत्प्रत्यक्षादेरपि प्रमाणत्वाविशेषात्, तथानुमानेन प्रतिरोधप्रतिपादनेन प्रमाणान्तरेण प्रत्यक्षादिनापि प्रतिरोधः प्रतिपादितोऽनुमानवत् प्रत्यक्षादेरपि प्रमाणत्वाविशेषात् इति अभिप्रायः। अनुमानेन बाधप्रतिरोधौ भाष्यवार्तिककाराभ्यां उक्ताविति प्रत्यक्षेण बाधप्रतिरोधौ यथा भवतः, तथा दर्शयति यथाहीत्यादिना नचास्ति कश्चिद्विशेष इत्यन्तेन । प्रत्यक्षेण बाधप्रतिरोधावुदाहृत्य शब्दोपमानाभ्यां बाधप्रतिरोधावतिदेशेन दर्शयति--एवमिति।बाधप्रतिरोधचोदनाभासत्वं शब्दोपमानयोरपि द्रष्टव्यमित्यर्थः। तद्दथा--'पित्ताद्दन्तरितसितिमानं शङ्खमुपलभ्य, शुक्लोऽयं शंखत्वादितरशंखवत्' इति प्रयुक्ते जातिवाद्दाह--'नायं शुक्लः, पीतः शङ्खः'इत्यागमबाधित्वात् । न चेदिदं बाधकं, त्वदनुमानमपि न साधकं प्रमाणत्वेनाविशेषादिति, तथा प्रतिरोधेनापि प्रत्यवतिष्ठते यावत् अनुमानात् शुक्लः, आगमात् पीत एवायं कस्मान्न स्यात्;अस्तिच सोऽत्र;'पीतः शङ्खः' इति केनचित् उक्तत्वादिति। 'अयं पिण्डो गौः सास्नावान् इतरगोवत्'इति प्रयुक्ते, नायं तथा 'गोसद्दृशो गवय'इति उपमानबाधितत्वात्। न चेदिदं वाधकं त्वदनुमानमपि न साधकं प्रमाणत्वेनाविशेषादिति । तथा च प्रतिरोधेनापि प्रत्यवतिष्ठते यावत् अनुमानात् गौरुपमानात् गवय एवायं कस्मान्न स्यात्?अस्ति च 'गोसद्दृशो गवय'इत्युपमानं न चास्ति कश्चिद्विशेष इति ।  
ननु प्रत्यक्षागमोपमानैः प्रतिरोधो न जातिः; किन्तु केवलनिरनुयोज्यानुयोग इत्याशंक्य परिहरति--न चायमिति। जातिद्वारकनिरनुयोज्यानुयोगोऽभिमत इति तद्यवच्छेदार्थं केवलेति पदम्। प्रत्यक्षादेरुदाहृतस्याभासत्वाद्विसंवादित्वेन प्रमाणत्वानुपपत्तेः सर्ववादिसिद्धत्वान्न तेन प्रतिरोध इति रहस्यम्।  
ननु यत्र प्रत्यक्षादय आभासाः तत्र केवलनिरनुयोज्यानुयोगोऽस्तु;मा भूज्जातिः। यत्रपुनः प्रत्यक्षादयः प्रमाणभूताः विशेषेऽप्यतिरस्कारेण तत्र सदूषणमित्यास्ताम्। यत्तु प्रमाणभूतैः प्रत्यक्षादिभिः विशेषतिरस्कारेण प्रतिरोधाभिधानं तत्र निरनुयोज्यानुयोगः । नापि सद्द्दूषणमित्यागमेनापि उक्तिमात्रदोषेण जात्युत्तरत्वमुपगन्तव्यमित्याह---अनाभासत्वेऽपीति। एवमुक्तेः न चास्तीति कश्चिद्विशेषः इत्येवमभिधानस्य। जात्युत्तरत्वेन दुष्टत्वात् दुष्टत्वेन व्यवस्थापितत्वात्। अत एवाह---अनुमानवत्। यथा--'क्रियावानात्मा क्रियाहेतुगुणयोगित्वात्'इत्युक्ते अनुमानेन प्रमाणभूतेन 'निष्क्रिय आत्मा बिभुत्वात् आकाशवत्'इति । नचास्ति कश्चिद्विशेष इत्येवमुक्त्वा प्रतिरोधाभिधानं जातिरिति व्यवस्थापितम्।तथाऽन्यत्रापि प्रमाणरुपप्रत्यक्षादिना सत्प्रतिपक्षत्वाभिधानं उक्तिदोषेण जातिरिति किं नावबुध्यसे । अन्यथा उक्तिदोषेणानुमानेनापि प्रतिरोधाभिधानं जातिरित्यपि न स्यात्। व्यवस्थितं च तदिति सर्वं निरवद्यम्।  
यदि च प्रत्यक्षाद्दाभासेन प्रतिरोधाभिधानं निरनुयोज्यानुयोगो;न जातिरिति तदा प्रत्यक्षाद्दाभासेन बाधाभिधानमपि निरनुयोज्यानुयोगो न जातिरिति। यदि चोक्तदोषेण प्रमाणभूतप्रत्यक्षादिना न बाधप्रतिरोधाभिधानं जातिरिति, तदा प्रमाणान्तरबाधचोदना भासोऽप्येवं सङ्गृहीतः स्यादिति रिक्तं वचः;विषयाभावात् न ह्याभासानाभासाभ्यां प्रमाणान्तरमस्तीति आशयवानाह---तथात्वेऽपि चेति। बाधोऽपि भवदभिमतो न सङ्ग्राह्यः। प्रतिरोधासङ्ग्रहवत् बाधस्यापि असङ्ग्रहः;तुल्ययुक्तिकत्वात्। उक्तप्रकारेण बाधसङ्ग्रहवत्प्रतिरोधसङ्ग्रहः तुल्ययुक्तिकत्वात् इत्याशयवान उपसंहति---तस्मादिति। इयमिति प्रतिधर्मसमा । सेति प्रकरणसमेत्यर्थः।  
ननु, सेयं जातिर्विशेषहेत्वभावं दर्शयति । 'विशेषहेत्वभावाच्च अनैकान्तिकचोदनाभास इति'न्यायवार्तिकविरुद्धत्वात् कथमियं सत्प्रतिपक्षजोतनाभासेति हृदि निधाय वार्तिकं यथाश्रुतं अनुपपन्नं इत्यन्यथा व्याचष्टे---अनैकान्तिकचोदनाभासवार्तिकं त्विति। साधनगतमिति। साधनं कृतकत्वादि । तद्गतं तत्सम्बद्धं समानधर्मत्वं समानधर्मत्वं(!)प्रमेयत्वादि धर्ममपेक्ष्य उक्तमनैकान्तिकत्वं इति । किमिति स्वरसभङ्गेन व्याख्यायत इति मुख्यबाधं दर्शयदि---न त्विति--न द्वितीयसाधनमपेक्ष्येत्यर्थः। कुत इत्यत आह--तद्वयभिचारेति। तेन तदद्वितीयेन साधनेन व्यभिचारानुद्भावनात्। नहि कृतकत्वादेः प्रथमसाधनस्य द्वितीयेन साधनेन अनैकान्तिकत्मुद्भावितम्। न हि कृतकत्वादयोऽनित्यादिषु विपक्षगामिन इति प्रतियोगस्यार्थ इति उन्मत्तोऽप्याह। तस्मान्मुख्यार्थासम्भवात् अन्यथावार्तिकं व्याख्यातमिति। एवं व्याख्यान परितोषोऽनैकान्तिकशब्द एव सत्प्रतिपक्षत्वाह यथा तथा दर्शयति---अनिर्णायकार्थो वेति। एकस्मिन्नन्ते नियतः प्रयोग इति द्वितीयपक्षप्रयोगस्यापि सम्भवादित्यर्थः। तथा च अनैकान्तिकशब्देन सत्प्रतिपक्षत्वेमेवाभिधीयत इत्युक्तं भवतीति न वार्तिकविरोधोऽपि। पञ्चमाध्यायसूत्राणि व्याख्याय, "लक्ष्यं लक्षणं उत्थितिः स्थितिपदं मूलं फलं पातनं" इत्याद्दुपसंहरिष्यति। तत्र लक्ष्यं लक्षणञ्चोक्तम्। उत्थित्यादिपञ्चकं वक्तुमुपक्रमते--तदनयोरिति। साधर्म्यसमयोरित्यर्थः। प्रतिसाधनं द्वारं उत्थितिः। प्रतिसाधने सति तद्ज्ञानविवक्षादिक्रमेण वचनं उत्तिष्ठतीति व्युत्पत्या स्थितिपदमाह--हेतुरिति। हेतुः वाद्दुक्तसाधनं जात्युत्तरस्थितेःपदं आश्रयः । न ह्यसति साधनप्रयोगे जात्युत्तरं प्रवर्तते। सत्प्रतिपक्षत्वं आरोप्यम्। परमार्थतोऽसन्तं नियममपेक्ष्यागृह्यमाणिविशेषतया सत्प्रतिपक्षत्वं परमार्थतो दूषणं अनैकान्तिकादिवत् इष्टं यत्र नियमतिरस्कारेण सत्प्रतिपक्षत्वं उच्यते तत्रारोप्यं इत्यर्थः। मूलस्यासाधरणकारणस्य उक्तत्वात् फलमाह--तद्भान्तिरिति। मूलं किमिति नोक्तमिति भ्रमं निवारयति--कारणमिति। साधारणमप्रयोजकविपक्षान्वयि इत्यादिना। एवं सर्वजातिषु वेदितव्यम्। संक्षेपत उक्तिक्रममाह ---यदीति।  
नन्भ्यस्तशास्रा नैवंविधान्युत्तराणि ब्रुवत इत्युक्तेरसम्भवमाशङ्कयाह---प्रमाद इति। ज्ञातशास्त्राणामपि प्राक्तनदुरितसम्पत्तिवशेन सभाक्षोभात्सदुत्तरापरिस्फुरणे सर्वथा वंचन एकान्तपराजयः स्यात्, एकान्तपराजयत्वाद्वरं सन्देहोऽस्त्विति विषमसमरनिस्तारायासदुत्तराभिधानमपि उचितमिति। इदमपि सदुत्तरमपि बुद्धिः प्रमादः । उक्तानुरुपं उत्तरं प्रतिभानं प्रतिभा;तस्याः क्षयः सदुत्तरापरिस्फुरणमित्यर्थः।  
जात्युत्तरस्य दूषकत्वेन पराभिमतस्य दूषकत्वखण्डनं शातनमिव वक्तुमुपक्रमतेदुष्टत्वमूलं त्विति। साधारणं सर्वासु जातिषु वर्तमानम्। असाधारणं क्वचिद्वर्तमानं, वर्तमानञ्च कुतश्चिदिति। युक्ताङ्गहीनत्वं नियमरहितत्वम्। अयुक्ताङ्गाधिकत्वं नियमरहितस्य गमकत्वम्। अविषयवृत्तित्वं सत्प्रतिपक्षस्य दूषणस्य अगृह्यमाणविशेषो विषय इष्टः। न  
गृह्यमाणविशेषोऽपि । सोऽपि विषय इत्यविषयः। अविषये वर्तमानत्वमित्यर्थः। युक्ताङ्गहीनत्वप्रदर्शनेन साक्षादयुक्ताङ्गाधिकत्वाविषयवृत्तित्वे अपि सूचिते। अत एवाह--सूत्रभिति। अयुक्ताङ्गाधिकत्वाविषयवृत्तित्वयोः सूचनादित्यर्थः। ननु जात्युत्तरेण प्रत्यवस्थिते वादिनि वादिना कथं प्रत्युत्तरयित्वं, किं गोत्वाद्गोसिद्धिवदित्यादि सूत्रपाठेन (!)अथ जात्युत्तरं एतत् इति वा । उभयथापि दूषणोद्धाराप्रतीतेरित्यत आह--इहैवमिति। उभयमिति जातिः साधनञ्चेत्यर्थः। जातिप्रयोगेण साधनं, दूष्यते नान्यथा । जातिश्च स्वयं सती साधननिराकर्त्री ।न च स्वयमसती। स्वोक्तयुक्तया न वा;सत्यां दूषणत्वव्यवस्थापनादिति भावः।  
मा भूज्जात्याः स्थापनदूषणं दूषणान्तेरेण दूषितं साधनं वेत्यस्त्वित्यत आह----दूषणान्तरेति । तदेवेति । दूषणान्तरमेवेति;जातेरन्यदित्यर्थः। उभयथापीति। यदि जातिरदूषणमन्यच्च दूषणमित्युभयप्रकारेण । इदमिति जात्युत्तरमित्यर्थः। प्राकारान्तरेण दूषणाभिमतमदूषणमित्याह---यद्वेदमिति। प्राकारन्तरेण व्याघातमाह--यद्वेदमिति।  
 उत्कर्षणमुत्कर्षः, अपकर्षणमपकर्षः, विकल्पनं विकल्पः, इत्येवंभावत्वं उत्कर्षादीनां स्पष्टम्। वर्ण्यादीनां तु कर्मव्युत्पत्त्या लोकप्रसिद्धानां लक्षणोपयोगिभावं न प्रतीयत इति सन्दधानो व्याचष्टे
----वर्ण्येति । उत्कर्षेणापकर्षेण वर्ण्यत्वेनावर्ण्यत्वेन विकल्पेनोत्तरनिरपेक्षेण प्रत्वस्थानमिति निरुक्तिरेवामूषां लक्षणमित्याह---समाख्येति। एवं साध्यत्वेन प्रत्वस्थानं किन्वितरसापेक्षमाणा। अतोऽभिन्नमाह--उभयेति। यदि निरुक्तिरेव लक्षणं तर्हि निरुक्तिपदान्येव सन्तु, किमिति इतरपदोपादाने नेत्यत आह---साध्येति। अत एव पूर्वमुक्तं, "कारणादिप्रतिसन्धानाय पृथग्लक्षणारम्भ"इति । अतिप्रसङ्ग इत्थंभूतः। यद्दुत्कर्षादीनां प्रत्यवस्थानं उत्कर्षादिसमः तदा द्दृष्टान्तेऽपरिद्दृष्टस्यापि धर्मस्यात्र यत्र क्वचन द्दृष्टस्य साध्य उत्कर्षप्रसङ्गः। न तु नियमेन द्दृष्टान्तद्दृष्टस्य। लोके च द्दृष्टान्तद्दृष्टस्योत्कर्षः साध्ये भवति, नान्यथेति प्रदर्शनेन अतिप्रसङ्गो वार्यत इत्यर्थः। न केवलमेतदर्थं, किन्तु अन्यार्थमपीत्यत आह---जनकेति। एतदेव स्पष्टयति ---न हीत्यादिना।  
 शिष्यबुद्धिविवर्धनार्थं धर्मविकल्पं प्रश्नपूर्वकं आदर्शयदि---कः पुनरित्यादिना। व्याप्यव्यापकयोः अन्यतरेणेति। व्याप्येन कृतकत्वादिना, व्यापकेन अनित्यत्वादिना धर्मान्तरस्य रुपादिमत्वा.....श्रौत्रत्वादेः द्दृष्टान्ते योगो द्दृष्टः, साध्ये च वियोगो द्दृष्ट इत्यर्थः। उदाहरणपूर्वकं कारणादिकं दर्शयति---अनित्यमित्यादिना। ननु, यथा साधर्म्यसमा त्रिधा तथा किमुत्कर्षसमापि!नेत्याह---द्विधा चेति। एतेन उक्तिमात्रदूषणमत्र न सम्भवतीति दर्शितम्। एवंप्रकारोक्तीनां परमार्थतः सदुत्तरत्वानुपपत्तेः, सदुत्तरत्वे च उक्तिमात्रदोषेणपरमार्थतः जातिरिति पूर्वमुक्तमिति न प्रस्मर्तव्यम्‌। व्यापकत्वाभिमानेनेति। परमार्थतो व्यापकत्वं नास्ति, किन्तु दूषणवादिना अभ्युपेतव्यापकत्वेनेत्यर्थः। एकधर्मेति। व्यापकाभिमतधर्मनिवृत्त्या साध्यधर्मिणि सिसाधयिषितहेत्वोरन्यतस्यापकर्षोऽपकर्षसम इत्यर्थः। ननुयद्देवं तदा "शब्दोऽरुप इति घटोऽप्येवं इत्यपकर्षसम"इति वार्तिकं कथमित्याशङ्कययथाश्रुतं न कथमपि सङ्गच्छत इति दर्शयति ---दार्ष्टान्तिक इति ।  
द्दृष्टान्तगृहीतव्याप्यव्यापकयोः धर्मिणि दार्ष्टान्तिके व्याप्यदर्शनेन व्यापकप्रसञ्जनं व्यापकाभिमतनिवृत्त्या व्याप्यनिवृत्तिरुत्कर्षापकर्षौ लोकसिद्धौ, सम्भवदुक्तिक्तात्वात्;नान्यथा, असम्भवदुक्तिकत्वादिति वार्तिकोदाहरणं अनुदाहरणमित्यर्थः। ननु मा भूद्धार्तिकादाहरणम्। लोष्टः क्रियावान् अविभुर्द्दुष्टः;काममात्मापि क्रियावानविभुः अस्त्विति भाष्योदाहरणमपकर्षसमोऽस्त्विति हृदि निधाय तदपि नोदाहरणमिति प्रतिपादयति---धर्मान्तरापकर्षे चेति। धर्मिण्यात्मनि क्रियाहेतुगुणयोगेन क्रियावत्वे साध्ये साधनापेक्षया धर्मान्तरं विभुत्वं तस्यापकर्षे क्रियमाणे प्रकृतादूषणे यथा प्रकृतानुमानस्यानेन न किञ्चित् दूषणमुच्यते तदार्थान्तरं;प्रकृतेनासम्बन्धात्।  
 ये तु अविभुमात्मानं मन्यन्ते तान्प्रत्यनिष्टभ्रमेण इष्टापादानं मतानुज्ञेति मन्तव्यम्। न त्वेवमपि जातित्वं भविष्यतीत्यत आह---जातेश्चेति। छलं जातिः आभासोऽनवसरग्हणमिति हि निरनुयोज्यानुयोगः तस्य भेदः छलादित्रयान्यत्वम्। ततोऽर्थान्तरत्वात् मतोऽनुज्ञातश्चेत्यर्थः। स्वव्याख्याने प्रकृते दूषणमाह--सिषाधयिषितेति। स्वव्याख्यानस्य व्याख्यात्रन्तरसम्मतिमाह। अत एवेति।  
 ननु भाष्यवार्तिकोदाहृरणोपेक्षोक्ता । तद्व्याख्यानं न युक्तेत्यत आहा---तस्मादिति। अपकर्षसममात्रप्रदर्शनपरे भाष्यवार्तिके व्यापकाभिमतधर्मनिवृत्त्या साध्ये सिसावयिषितहेत्वोरन्यतराकर्षसूचके इति तात्पर्यम्। न केवलमस्माकमेवमभिमतं, वाचस्पतेरपि सम्मतमित्याह---कार्यसभायां त्विति।  
 एवमिति। तद्ददि पक्षवत् संशयसमानविषयहेतुमानयं तर्हि साध्यधर्मवत्तया ख्यापनीयः स्यात्। न हि साध्यविकलो द्दृष्टान्तो नाम। अथ न, तथापि पक्षविवक्षितहेतुरुपवत्तया ख्यापनीयः, न हि साधनविकलो द्दृष्टान्तः स्यात् इति, तद्ददि पक्षवत् प्रवृत्तसाध्यज्ञापनशक्तिमानयं व्याप्तिग्राहकप्रमाणविरहविषयहेतुमानयं स्वरुपविशेषनिष्ठहेतुमानयमिति सर्वत्र तर्हीत्यादिः, न हि साधनविकलो द्दृष्टान्तः स्यात् इत्यन्तो ग्रन्थः बोद्धव्यः । साध्यसाधनविकलत्वे द्दृष्टान्तदोषौ साध्यविकलपपक्षे साध्यानन्वयो विरुद्धत्वं, साधनविकलपक्षे विपक्षादिव सपक्षादपि व्यावृत्तत्वेनासाधारणत्वमिति विवेचनीयम्।  
इयमेवेति । यथा पक्षविवक्षितहेतुरुपवत्तया सिद्धयसिद्धिभ्यां साध्यसाधनधर्मवत्तया द्दृष्टान्तः ख्यापनीयः;अन्यथा यथाक्रमो साध्यसाधनविकलत्वविरुद्धत्वासाधारणत्वापत्तिः;तथा द्दृष्टान्ते विवक्षितहेतुरुपवत्तया सिद्धयसिद्धिभ्यां साध्यवत्तया ख्यापनीयः पक्ष इत्यर्थः। तदिदमिति। द्दृष्टान्तविवक्षितहेतुविशेषरुपमित्यर्थः। हेतुरित्यादि। आदिग्रहणात् पक्षमात्रवच्छिन्नस्य न सपक्षावच्छेद इति व्याप्यत्वासिद्धिर्बोद्धव्या। हेतोर्धर्मान्तरमिति। यथा कृतकत्वस्य, साध्यानित्यत्वापेक्षया अन्यो धर्मो द्रव्यत्वादिः धर्मान्तरम्। तं प्रति व्यभिचारः कृतकत्वस्य, द्रव्यत्वे साध्ये द्रव्यविपक्षगतत्वेन व्यभिचारित्वात्। धर्मान्तरस्य प्रमेयत्वादेः साध्यनित्यत्वं प्रति व्यभिचारः स्पष्टः। धर्मान्तरस्यैवेति। प्रकृतसाधनापेक्षयान्यस्यैवेत्यर्थः। धर्मान्तरं प्रकृतसाध्यव्यतिरिक्तमित्यर्थः। हेतोर्धर्मान्तरं प्रति व्यभिचारोऽनेकप्रकार इत्याह--स चेति । क्रियाहेतुगुणयोगेन आत्मनि क्रियावत्वे साध्ये भाष्यकृतोक्तं, "क्रियाहेतुगुणयुक्तं किञ्चिद्गुरु, यथा लोष्टः किञ्चिल्लघु यथा वायुः"इत्याह---यथेति। कृतकत्वेनानित्यत्वे साध्ये वार्तिककृतोक्तं "सत्येतस्मिन्नुत्पत्तिधर्मकत्वे, विभागजः शब्दो, न विभागजो घटः विभागजाविभागजविकल्पवत् नित्यानित्यविकल्प इत्याह---यथा वार्तिक इति । वाङ्गमनसौ नित्ये कृतकत्वादित्युक्ते यथा वचसि न मूर्तत्वं इति मूर्तामूर्तव्यभिचारः कृतकत्वस्येत्याह---साध्यमात्रेति। हेतोर्धर्मान्तरं प्रति व्यभिचारं प्रपञ्चतः प्रतिपाद्द धर्मान्तरस्य साध्यधर्मं प्रति व्यभिचारं विवृणोति---अनयैवेति। उदाहरणं सुव्यक्तम्। तृतीयां विधां विवृणोति--एवमेवेति । कृतकत्वेनानित्यत्वे साध्ये द्रव्यत्वं धर्मान्तरं यथा उष्णत्वमनुष्णत्वं धर्मान्तरं व्यभिचारतीति सुबोधमिति । ननु साध्यद्दृष्टान्तयोरिति सूत्रं एकामेव विधां दर्शयति न तूक्तानेकविधां इत्यत आह--तदत्रेति। द्दृष्टान्तयोः साध्ययोः विकल्पादिति प्रत्येकं साध्यद्दृष्टान्तयोरिति समुदायेनोपलक्षकत्वेन व्यभिचारोपलक्षकत्वेन उक्तानेकप्रकारसङ्गह इत्यर्थः। तदिदमिति। यत्रकुत्रचित् यस्यकस्यचित् व्यभिचारदर्शनमित्यर्थः। उभयसाध्यत्वमिति । सिसाधयिषितसिद्धयोरुभयोः साध्यत्वं अनुमेयत्वम्। एतदेव प्रश्नपूर्वकं चकारसमुच्चीयमानसाध्यद्दृष्टान्तधर्मविकल्पप्रदर्शनपुरस्सरं दर्शयति
---किंपुनरित्यादिना साध्यात्वमित्यन्तेन । तस्मादिति। साध्यद्दृष्टान्तयोः धर्मविकल्पात् उभयसाध्यत्वाच्चोक्तरुपादित्यर्थः। अनुमानेति । उपन्यस्तानुमानप्रयोगप्रसञ्जनमित्यर्थः। नन्वनुमानं साध्यसिद्धये प्रयुज्यते न तु सिद्धपक्षहेतुद्दृष्टान्तसिद्धय इति सर्वजनसम्प्रतिपन्नम्। तत्कथमेतदनुमानप्रयोगप्रसञ्जनोक्तिरिति शङ्कते--कथमेतदिति।जातिवादिनोऽनुशयमुद्धारयन् परिहरति लिङ्गस्येति । तदिति। साध्यमित्यर्थः। तस्येति। साध्यस्येत्यर्थः। ननु तत्प्रतिपत्तिजनकत्वं लिङ्गधर्मः। अनुमेयत्वं च लिङ्गिधर्मः। न च लिङ्गलिङ्गिनोरेकत्वं प्रामाणिकजनसम्मतम्। तत्कथं सामानाधिकरण्यम्! इत्थं लिङ्गजनितप्रतीतिविषयत्वं तत्तप्रतिपत्तिजनकत्वं विवक्षितम्। तच्च लिङ्गिधर्मः लैङ्गिकप्रतीतेर्लिङ्गिविषयत्वादिति न किञ्चितनुपपन्नम्। किमतो यद्देवमित्यत आह--तच्चेति । द्दृष्टान्ते साध्यप्रयोजकं लिङ्गमवगम्य धर्मिण्यपि तत्प्रयोजकत्वेन उपादीयते मातृभिर्नान्यथेति। नन्वस्ति धर्मिणि साध्यधर्मप्रतिपादकत्वं पुनः कुतः इत्यत आह--धर्मलिङ्गयोऽस्त्विति। न हि अग्निरिति अग्निरिति च अनुमितिः उत्पाद्दते , किन्तु तस्मादयमग्निमान् इति । अत्र च तस्मात् इति व्याप्तिपक्षधर्मतोपेतात् लिङ्गात् उपजातलिङ्गप्रतिपत्तौ हि अग्निमानिति साध्यधर्मस्फुरणवत् अयमिति तस्मादिति धर्मलिङ्गयोरपि स्फुरणाल्लिङ्गप्रतीतेः साध्यधर्मविषयतावत् धर्मिलिङ्गविषयत्वं चक्रकेति । पक्षसिद्धौ तद्धर्मलिङ्गसिद्धिः, लिङ्गसिद्धौ च सलिङ्गसिद्धिद्वारा पक्षसिद्धिरिति चक्रकम्। लिङ्गसिद्धौ पक्षसिद्धिः पक्षसिद्धौ च तद्धर्मलिङ्गसिद्धिद्वारा सपक्षसिद्धिः, तत्सिद्धौ च लिङ्गसिद्धिरिति वा चक्रकम्। लिङ्गसिद्धौ पक्षसपक्षसिद्धिः, तत्सिद्धयैव लिङ्गसिद्धिरिति इतरेतराश्रयत्वं, पक्षसिद्धौ लिङ्गसिद्धिः, लिङ्गसिद्धौ च पक्षसपक्षसिद्धिः, एवं लिङ्गसिद्धौ सपक्षसिद्धिः, सपक्षसिद्धौ च लिङ्गसिद्धिरिति च इतरेतराश्रयत्वं बोद्धव्यम्। अस्तु च्क्रकादिकं विरोधाभावादिति प्रतिविधाय शङ्कते---न चैवमिति। त्वयापि यदा कस्यचिदतर्थस्य सिद्धयेऽनुमानमुच्यते, तदा उक्तप्रकारेण तदनुमानं अननुमानं इत्यनुमानाभ्युपगमोक्तिव्यघात इति मनसि निधाय परिहरति--स्वोक्तीति। स्वपक्षसिद्धौ साधनद्वारको व्याघात इत्यर्थः। नन्वस्मदनुमानं गमकमेवेत्यत आह--दुष्टस्येति। कथं गमकमित्यर्थः। अथ गमकं इष्यते तत्राङ्गत्वे गमकत्वे दोषस्योक्तस्यानवकाशात् यथा त्वदीयानुमाने नोक्तदोषोऽस्तीति । तदनुमानं प्रमाणं सद्वोधकमिष्टं इदमस्मदनुमानेऽपि नोक्तदोषोऽस्तीति तदप्यनुमाने निर्दिष्टं सद्वोधकमिष्यतां युक्तेस्तुल्यत्वादिति सारम्। साधनद्वारा व्याघातं अभिधाय दूषणद्वारं व्याघातमाह--दूषणेति।इदमसाधकं तल्लिङ्गं सिद्धत्वात् चक्तकादिदोषदुष्टत्वाद्वा इति जातिवाक्यार्थः। स च स्वात्मानमपि व्याप्नोति । तथाहि--इदं न दूष्यदूष्टत्वबुद्धिजनकं तल्लिङ्गादिसिद्धत्वाच्चक्राकादिदोषदुष्टत्वाद्वा। तथा च स्वव्याघातकोपाधिव्याप्ततयास्य जीवितमेव कुतः?प्रागेव स्थापनादूषकत्वम्। न चैवमुभयमप्यस्तु। दुष्टजातेरदूषकत्वस्थितौ हेतोर्निदोषत्वात् दूषणान्तरदूष्यत्वे वा तदेव वाच्यम्। उभयथापीदमदोषोत्पादनमित्यादिसाधर्म्यसमायामुक्तमिति पूर्ववदित्युक्तम्। तस्यापीति। दूषणहेतोः तदाश्रयस्य धर्मिणस्य द्दृष्टान्तस्यापीत्यर्थः। एवंभूतेति। तल्लिङ्गासिद्धत्वाक्रान्तेरित्यर्थः।  
ननु यदि प्रमाणान्तरतो दूष्यते, साधर्म्यधर्मोऽवधारितस्तदा, साध्यस्यान्यतोऽवगतत्वादिदं उपन्यस्तसाधकं अप्रयोजकमिति शङ्कते---नन्न्वेवमिति। द्दृष्टान्ते प्रत्यक्षात्प्रमाणान्तरतः साध्यसाधनयोः निरुपाधिसम्बन्धावधारणे सति क्वचित् साध्याविनाभूतसाधनमात्रदर्शनात् साध्यधर्मोऽनुमीयतें;न तु धर्मिलिङ्गाविनाभूतं लिङ्गमवगतं क्वचित्। येन तेररप्यनुमेयत्वं अवगच्छामः इत्याशयवान्परिहरति---न चैतदिति । स्वोपाधिसम्बन्धोऽप्रयोजकत्वमिति मीमांसकानामपि प्रसिद्धिः। अप्रयोजकत्वाभावश्च प्रयोजकत्वम्। स चनिरुपाधिसम्बन्ध एवेति युक्तमुक्तम्---किन्त्विति । यद्दन्निरुपाधिसम्बन्धशालि तत्तन्नाबाधितानुभवं जनयति;सोपाधिसम्बन्धशालिनोऽबाधितानुभवजनकत्वानुपपत्तेः। उपपत्तौ वा सोपाधित्वानुपपत्तेः। सोऽयं व्याघातः सोपाधित्वं वा बाधेताबाधितानुभवजनकत्वं वेत्याह---अन्यथा हीति। सोपाधित्वे सतीति तात्पर्यम्। प्रयोजकत्वव्याघातः। भवदभिमताबाधितानुभवजनकत्वरुपप्रयोजकत्वव्याघात इत्यर्थः। उक्तमर्थं सूत्रसंवादेन द्दृढयति--तदिदमुक्तमित्यादिना। कथं तर्हि लिङ्गधर्मिणोरनुमितौ स्फुरणमिति चेत् नानुमेयत्वात् तयोः स्फुरणम्। किन्तु अवर्जनीयत्वात् । यथा लैङ्गिकप्रतीतेः पूर्वं साध्यास्फुरणं, न तथा लिङ्गधर्मिणोरस्फुरणम्, येन तयोरनुमेयत्वं अनुमन्यामहे । किन्तु प्रत्यक्षतः साध्यास्फुरणेऽपि लिङ्गधर्मिणोः स्फुरणं द्दृष्टं इष्टञ्च प्राणभृद्भिः सर्वैरित्यतो यत्र लिङ्गं तत्र साध्यमित्यधेयस्य निरधिकरणस्य प्रत्येतुमशक्यत्वात् इत्याधेयप्रतीतौ अधिकरणस्फुरणं, लिङ्गोपाधिकी चेयं प्रतीतिरिति लिङ्गस्यापि स्फुरणम्, न त्वनुमेयत्वात् । ससाध्यमेवानुमेयं इत्युक्तं न विस्मर्तव्यमिति लिङ्गस्य साध्याविनाभूतत्ववत् लिङ्गधर्मि-अविनाभूतत्वानुपपत्तेः। न हि तदेव लिङ्गं तेनैव अविनाभूतमिति । नापि धूमादयः पर्वतादिभिः धर्मिभिः अविनाभूता इति वा कश्चिदुन्मत्तोऽत्याह। तदेतत्सर्वं किञ्चित्साधर्म्यादिति सूत्रैकदेशं प्रयोजकाद्वाप्तादित्यर्थः इति व्याचक्षाणैः उदयनाचार्यैः व्याख्यातमिति न पृथक् प्रपञ्चितम् इति ।  
 प्राप्य साध्यमप्राप्य वेत्यत्र किमित्याकांक्षायामाह---साधकत्वमिति।ननु सूत्रे प्राप्यसाध्यमप्राप्यं वेति न लक्षणांशे उपयुज्यते। तत्किमर्थमुक्तमित्यत आह--जात्युत्थानेति। अनुमानसाध्यं ज्ञाप्यमेवेति कश्चित् । तदसहमानः साध्यं विवृणोति ---कार्यं ज्ञाप्यञ्चेति। प्राप्तिरपि संयोगसमवायाभ्यां न अतिरिच्यते इति तन्मतमपि निराकरोति--सा चेति । जात्युत्तरप्रवृत्तिक्रममाह--तदियमिति। कार्यकारणयोः प्राप्तिपक्षे द्वयोः अपि तुल्यकालताय सव्येतरविषाणवत् न कार्यकारणाभावसम्भव इति निष्फलमनुमानम्;अनुमितिरुपफलस्य पूर्वमपि सत्वस्वीकारात् । अस्वीकारे वा न प्राप्तिसम्भवः। तत्सम्भवे च नानुमानवार्तेत्यर्थः। कार्यपक्षे निष्फलत्वं उपपाद्द ज्ञप्तिपक्षेऽपि तदेव दर्शयति--एवमिति। लिङ्गिना व्याप्यत्वमस्ति । न तल्लिङ्गज्ञानस्य। अतो ज्ञानपक्षं गृहीत्वा निष्फलत्वमुपसंहरति--लिङ्गवच्च तज्ज्ञानमपीति। यदा लिङ्गज्ञानेन, लिङ्गविषयेण प्रत्यक्षेण लिङ्गज्ञानाविषयो लिङ्गी ज्ञाप्यते, तदानुमानं सफलं लोके । यदा तु लिङ्गपरामर्श एव लिङ्गवल्लिङ्गी अवभातः, तदा तेन लिङ्गी ज्ञाप्यत इत्यफलं अनुमानं इति विलीनमनुमानेनेत्यर्थः। प्राप्तिसमां व्युत्पाद्द अप्राप्तिसमामाह--तथाहीति । कृतिज्ञप्तिसाधारणत्वञ्च भाष्यवार्तिककाराभ्यामेव विशदीकृतं इति तदुदाहरति--तदुक्तमिति। वार्तिककृतोक्तं, "न ह्यप्राप्य वह्निर्दहतीति"। भाष्यकृतोदाहृतं "न ह्यप्राप्य प्रदीपः प्रकाशयतीति"। एकदेशिव्याख्यानं दूषयितुमुपन्यस्यति---अन्ये त्विति। कथं प्रवर्तत इत्याशाङ्क्षायामाह--एवं हीति।साधनविशेषः क्षित्यादिगतकार्यत्वम्। साध्यविशेषेण क्षित्यादिगतकर्त्रा तमिति। क्षित्यादिगतकर्तारमित्यर्थः। ननु तेनाव्याप्तोऽपि विशेषऋ तं गमयिष्यत्यविरोधात् इत्यत आह--अतिप्रसङ्गादिति। कर्तृविशेषेण क्षित्यादिगतर्त्रा व्याप्तस्यापि क्षित्यादिकर्त्रादेः कर्तृविशेषबोधकत्वेऽपि प्रसङ्गतितिसन्नासात् (सद्भावत्?)कर्तृविशेषेण व्याप्तिरभ्युपगमन्तव्येति पक्षमवलम्ब्वय अनुमानमनर्थकं इति दर्शयति
--व्याप्तञ्चेदिति। नाज्ञातस्तथेति कर्तृविशेषेण क्षित्यादिकर्ता अयं क्षित्यादिकार्यत्वादिव्याप्त इत्यनेन प्रकारेण अज्ञातोऽनिश्चितः साधनविशेषः । तमिति। कर्तृविशेषं इत्यर्थः । अत्र दोषमाह--अतिप्रसङ्गादिति। तत इति। यथा लिङ्गविशेषः क्षित्यादिगतकार्यत्वादिः अनुमानात् प्राक् ज्ञायते तथा साध्यविशेषोऽपि क्षित्यादिकर्तापि च अनुमानप्रवृत्तेः पूर्वमेव ज्ञातव्यः। किमतो यद्देवं इत्यत आह--तदिति। तन्निरुप्यत्वात् साध्यविशेषसाधनविशेषनिरुप्यत्वात् व्याप्तेः संबन्धस्येति यावत् इति किमतो यद्देवमित्यत आह--तथा चेति। अप्रतीतविशेषप्रत्यायकं अनुमानं वादिभिरभ्युपेतम्। स च विशेषः प्राक् प्रतीत इत्यभ्युपगमे व्यर्थमनुमानमित्यर्थः।  
विशेषव्याप्तिप्रतिक्षेपेण व्याप्तिसमां विशेषव्याप्तिप्रतिक्षेपेण व्युत्पादयति--द्वितीयात्विति। तदेवं एकदेशिना विशेषव्याप्तिप्रतिक्षेपेणैव प्रकृतजाती व्याख्याते । पूर्वन्तु अन्यथा प्रदर्शिते । अतः संशयात् प्रश्नो युक्त इत्याशयवान् पठति--किमकत्रेति। उत्तरमाह--सर्वमिति। तर्हि एकदेशिमतमदुष्टमेव किमित्यत आह--अनियतमेवेति। साधनन्यायेति। साधनस्य न्यायः प्रवृत्तिप्रकारः स च, "नानुपलब्धे न निर्णीतेऽर्थ न्यायः प्रवर्तते, अति तु सन्दिग्धे"। सौगतैरप्युक्तम्--"सन्दिग्धो हेतुवचन अध्यस्तो बेदो नराश्रयः । साधनन्यायस्यातिपातोऽतिक्रमः। स एव मुखं द्वारम्। तेनासामर्थ्यमारोप्यं प्रतिपाद्दम्। किं तदित्यत आह--तच्चेति। साध्यसन्देहकालो हि हेतोः सहकारी तथा च पक्षधर्मो हेतुः । अन्यथा तु धर्मिणोऽपक्षत्वात् अपक्षधर्मो हेतुः न साध्यसाधनं इत्यर्थः। सिद्धसाधनवदिति रहस्यम्। विशेषणासिद्धत्वं आश्रयविशेषणसन्देहविरहादित्यर्थः । शेषं सुबोधम्। ननु द्दृष्टान्तपदं द्दृष्टातद्वारिकामनवस्थां कदाचिदाष्टे, न तु प्रमाणपरम्पराद्वारिकामिति मनसि निधाय द्दृष्टान्तपंद उपलक्षणपरं न तु यथाश्रुतमिति व्याचष्टे--तथा चेति। .....द्दृष्टान्तो हि लोके व्यवस्थितः अतोऽन्योऽपि व्यवस्थितोऽनेन उपलक्ष्यते। तथा च अभिमतलाभो नाभिमतातिप्रसङ्गनिवारणमिति तात्पर्यम्। तत्र ज्ञप्तौ तावत् अनवस्थामाह--प्रमाणोऽपीति। यदि प्रमाणे प्रमाणान्तरं ब्रुते, तस्मिन्नपि प्रमाणान्तराभिधानेऽनवस्थाप्रसङ्गः, न तु कस्मिंश्चित् प्रमेये प्रमाणेषऽभिहिते। ततः प्रमाणात् प्रमेयाधिगतौ जातायां पुरुषस्य....पेक्षासम्भवे किमर्थं पुनः प्रमाणे प्रमाणमित्याशयवान् पृच्छति--किं पुनरेतदिति।  
 उत्तरमनिश्चितस्येति। प्रमाणं हि ज्ञानं सदसदिति व्यवह्रियते, नान्यथेति सर्वजनसिद्धम्। ज्ञानं च प्रमाणस्य न प्रमाणान्तरमन्तरेण । तदन्तरेणैव प्रमाणज्ञानसम्भवे प्रमेयस्यापि ज्ञानमन्तरेण प्रमाणं स्यात् इति प्रमाणविलोपप्रसङ्गः, विशेषाभावात् । अतः प्रमाणान्तरेणैव प्रमाणं वेद्दते । न चाविदितस्यैव प्रमाणस्य प्रमेयबोधकत्वं प्रत्यक्षादन्येषांलिङ्गसाद्दृश्यशब्दानां परैरपि तथानभ्युपगमात् । अभ्युपगमे वा किंचित् प्रमाणं सत्तया, किंचित्स्वज्ञानेन बोधकमिति तत्र तत्र शास्त्रप्रदेशे प्रमाणगतिद्वयाभिधानं उन्मत्तवाक्यं भवेत्। अतो निश्चितं तस्यैव निश्चायकत्वं इत्यभिसन्धिः व्यतिरेकमुखेन दर्शितः। एतदेव सूत्रभाष्यवार्तिकटीकाकारैः विस्तरतः प्रमाणपरीक्षायां द्वितीयाध्याये प्रतिपादितमिति नेह विस्तृतमित्याह--व्यञ्जितञ्चैतदिति।   
 अपरमपि बीजमाह--लिङ्गस्येति। यद्यपि अविशिष्टस्य व्यभिचारित्वात् विशिष्ट  
मेव लिङ्गम्, तथापि यस्य विशेषस्य विशेषणयोगित्वं तस्य यद्विशेषणं तस्य ज्ञातस्यैव बोधकत्वमिति सर्वैरनुमानवादिभिः अभ्युपेतम्। तद्वत् ज्ञापकत्वमपि ज्ञातव्यमित्यभिमानो बीजमित्यर्थः। उभयन्न दोषमाह--तत्र इति । पूर्वत्र निश्चयानिश्चये हि लिङ्गं निश्चितम्। तदनिश्चये तु अनिश्चितमसिद्धमित्यर्थः। उत्तरत्र द्वितीये पक्षे ज्ञातव्यं विशेषणं अनिश्चितमिति विशेषणासिद्धिरित्यर्थः।  
 एवं ज्ञप्तिपक्षेऽनवस्थाद्वारेण स्वरुपासिद्धिविशेषणासिद्धी उत्पत्तये किंचित्कारणं अभ्युपेतं कार्यकारणभाववादिभिः। तत्र यथा प्रकृतकार्ये कारणमभ्युपगम्यते तदन्तरेण तदनुपपत्तेः तथा कारणेऽप्यपरं कारणमभ्युपेतं, तदन्तरेण तदनुपपत्तेः इत्यपि समानम्। ननु कार्याद्यत्कारणमभ्युपेतं तस्य न अन्यत्कारणमुपेयते नित्यत्वाकारणस्येति यदि ब्रूयात्, तत्राह--न हीति । तत्कारणं सर्वथैव सहकारिसमवधानवदपीति। यद्यप्यात्मादेः कस्यचिन्नित्यस्यापि कारणत्वं, तथापि नानित्यसहकारिविधुरस्य;किन्तु कादाचित्कसहकारिसमवधानवत् एवेत्याशयवता उक्तम् ---सर्वथैवेति। यदि कश्चिद्ब्रूयात् सहकारिसन्निधिरपि नित्य एवेति, यदि वा सहकारिरहितमेव नित्यं कारणमिति, तत्र बाधकमाह--कार्यस्यापपीति । यदि नित्यमात्रात्कार्यमुत्पद्यते, तदा तस्य सदातनत्वे तावन्मात्राधीनोत्पत्तिकस्य सदानत्वं अनिष्टं आपद्दत इत्यर्थः। ननु कारणं निर्हेतुकम्। अतो कारणान्तरानुसरणमित्याहशङ्कय बाधकमाह--नापीति। कारणस्य निर्हेतुकत्वे तद्वत्कार्यमपि निर्हेतुकमिति द्वयोः आकाशादिवत् सदातनत्वं अनिष्टं आपद्यते। अथवा कारणस्य आकस्मिकत्वेन नित्यत्वे सति तावन्मात्रायत्तकार्यस्य नित्यत्वमिति नेयम्। ननु न कारणस्य नित्यत्वं, नाप्याकस्मिकत्वं आचक्ष्महे, येनोक्तदोषप्रसङ्गः सङ्गतः स्यात्, किन्तु कारणं स्वोत्पतौ आत्मस्वरुपमपेक्षते। अतो न कारणपरम्परानुसरणं भविष्यतीत्याशवानाशङ्कय परिहरति--नापि स्वस्मादेवेति। अविद्यमानमुत्पद्यते। विद्यमानं च उत्पादकम्। प्रकृतकारणस्य चोत्पत्तेः पूर्वं असतो न विद्यमानता । तत्कथमुत्पादकता। किञ्च अन्यतो अन्यदुपजायते कार्यकारणयोर्भेदाधिष्टानत्वात् । न च एकं पूर्वमपरं चेति प्रयुज्यते। अतो विरोधान्नायं पक्षः पक्षीकर्तव्यः कार्यकारणभाववादिभिरित्यर्थः। यदि च कारमस्य स्वस्मादुत्पादः स्वीक्रियते नैवं न्यायेन कार्यस्यापि स्वस्मादुत्पत्तिसम्भवे कारणानुसरणप्रयासवैफल्यमित्याशयवानाह--कार्यस्यापीति। न चैवमेवास्त्विति वाच्यम्;सर्वलोकव्यवहारोच्छेदप्रसङ्गात् । द्दृश्यते च बाधितो व्यवहारः पटादिकार्यनिष्पत्तये वियमेन तन्त्वाद्युत्पादनं तदितरपरिवर्जनस्वभावः प्राणिनामिति।  
ननु यदा प्रागभाव एव कारणमभ्युपेति तस्य, च पूर्वकारणापेक्षा नाभ्युपगम्यते तदा न कारणपरम्परां अनुसरामः इत्याशङ्कय परिहरति--नास्त्यसत इति । प्रागभावस्येत्यर्थः एवकारः इतरनिरपेक्षत्वं दर्शयति। प्रागभावमात्रावधेः कार्यस्य तदहर्वत्पूर्वेद्युरपि कार्योत्पत्तिप्रसङ्गो दुष्परिहरः। तथा च कदाचित्कत्वव्याहतिरिति रहस्यम्। ननु कारणस्य कारणान्तरास्वीकारेण तत्परम्परानङ्गीकारात् एव अनवस्थानावकाश इत्यत आह--एवमिति। यथा कारणस्य उक्तयुक्तया कारणं वाच्यं तथा अकारणकारणेऽपि कारणान्तरमभ्युपगन्तव्यं, युक्तेस्तुल्यत्वात् । एवं तत्कारणेऽपि कारणं स्वीकरणीयम्। तथा च अनवस्थेति रहस्यम्।  
 एवं तावत् सूत्रपदपर्यालोचनया प्रसङ्गसमा द्विप्रकारेति समर्थितम्। सम्प्रति प्रकारान्तरेणापि प्रसङ्गसमा प्रवर्तत इति ये मन्यन्ते तन्मतं दूषयितुं उपन्यस्यति--विपरीतेति। तद्यथेति। विधायकप्रमाणेन विधिस्फुरणवन्निषेध-प्रमाणवन्निषेधः परिस्फुरतीति सर्वैः अभ्युपगम्यते। तत्रजातिवाद्याह--नाप्राप्तस्य घटस्य विषेधः, अतिप्रसङ्गात् । प्राप्तस्य निषेधेऽविद्यमानस्य प्राप्तिर्न सम्भवति विद्यमानता समायाता। सा च निषेधविरोधिनीति विपरीतप्रसक्तौ कुतो निषेधबोध इति। एवंभूतमुत्तरं सदुत्तरं तावन्न भवति। नाप्यन्यत्र जातावन्तर्भूतम्। अतः प्रसङ्गसमायां अन्तर्भावो विपरीतप्रसङ्गस्य, सम्भवादिति जातिवादिनोऽभिप्रायः। दूषयति तदशिष्यमसाम्प्रतिकम् । कुतः?सूत्रस्येति। कारणानपदेशादिति। प्रसङ्गसमसूत्रस्य एवं भावयितुं विपरीतप्रसक्तिकां जातिं सङ्ग्रहीतुं संख्यातुमशक्यत्वात् न च सूत्रस्य एवं अवाचकत्वेऽपि अन्यत्रानन्तर्भावात् अत्रान्तर्भाव्यत इत्याशङ्कयाह--प्राप्तिसमयामिति। ननु प्राप्तिसमायां अति कथमन्तर्भावः, "प्राप्यसाध्यमप्राप्य वेति" हि तत्सूत्रमपि नैवं भावयितुं शक्यमित्यशङ्कयाह--ज्ञाप्यमपीति। साध्यं कार्यं ज्ञाप्यं चेति तस्मिन्सूत्रे व्याख्यातम्। तत्र ज्ञाप्यं प्रकृतिजातिसंग्रहाय विवेचयति---विधेयमिति। विधीयत इति व्युत्पत्त्या घटोऽस्तीति घटो विधीयते। अस्तीति प्रतिपद्यते। प्रतिषेध्यं चेति । प्रतिषिध्यत इति व्युत्पत्त्या घटो नास्तीति घटः प्रतिषिध्यते। नास्तीति बुद्धिश्च अभावमालम्बते । नाभावो भावप्रतिषेधात्मा भावनिरुपणमन्तरेण निरुपयितुं शक्य इत्याशयवान् आह--ज्ञापकमतीति। न प्रतिषेध्यमप्राप्य ज्ञापयतीत्यन्वयः।  
ननु प्रतिषेध्यमप्राप्य करणादिकं प्रतिषेधज्ञापकमस्तु;को विरोध इत्यत आह। तस्य प्रतिषेधस्य प्राप्तिनिवृत्तिस्वभावत्वात् प्राप्तिं विना प्राप्तिनिवृत्तेरसम्भवादिति भावः। ननु तर्हि प्राप्तिरेवास्तां, तदन्तरेण प्रतिषेधानुपपत्तेः इत्याशङ्कयाह--तदपीति। अनेन प्रबन्धेन विपरीतप्रसक्तिका प्राप्तिसमायामन्तर्भूतेति यदुपक्रान्तं तत्समवायाहितं(?)ननु भाष्यकारादिभिः विपरीतप्रसक्तिकायाः प्राप्तिसमायां अनुदाहृतत्वात् न तत्रान्तर्भाव इत्याशङ्कते--एतदपीति । परिहरति नेति । यद्यप्यनुदाहरणेऽपि लक्षणसूत्रं यल्लक्षणमुपसङ्गृह्नाति। एतावतैवान्तर्भावस्तस्य तत्र तथा व्युत्पत्तिसौकर्येणाह--वार्तिककृतैवेति।  
कृतिज्ञप्त्योर्यथैवोदाहृतं तथैव प्रसङ्गसमा नान्यथा व्याजेनाह--तस्मादिति। उभयत्र दूषणमुपदर्शयति--सा चेति । क्वचिन्निश्चितं विशेषणादिसिद्धयङ्गमिति सर्वजनसिद्धम्। न च तत्परम्परानुसारेण तन्निश्चितं भवति। ततो विशेषणादिष्वन्यतमानिश्चये यथासंख्यं असिद्धिविशेषणोऽप्रसिद्धविशेंष्योऽप्रसिद्धोभयः पक्ष इति भवति हेतोः स्वरुपासिद्धत्वे न हेतु निश्चायकस्य निश्यहेतुव्युत्पत्तिस्वरुपमनिश्चितं असिद्धमिति द्दृष्टयाप्युक्तयुक्तया वा साध्यस्य सादनमात्रोभयमात्राश्रयमात्रानिश्चये साध्यसाधनोभयविकलोऽप्रसिद्धाश्रयश्च यथासंख्यमिति। अन्वयद्दृष्टान्ते दोषमुक्त्वा व्यतिरेकाद्दृष्टािन्ते दोषमतिदिशति। एवमपि द्दृष्टान्तव्यतिरेकेऽपीत्यर्थः। व्यतिरेकद्दृष्टान्ते दोषमतिदिशति। एवमपि द्दृष्टान्तव्यतिरेकोऽपीत्यर्थः। व्यतिरेकद्दृष्टान्तो हि सम्भवति, यत्र साध्याभावप्रयुक्तसाधनाभावो निश्चीयते। साध्याभावाद्यनिश्चयश्च पूर्वोक्तयुक्त्या तन्निश्चायकपरम्परानुसारेण न अन्यप्रतिपत्तेः। ततश्च भावानिश्चये साध्याव्यावृत्तः आश्रयासिद्धेः। प्रसिद्धाश्रय इति विवेचनीयम्। अत एवाह--ऊहनीयं विवेचनीयमित्यर्थः।  
 एवं प्रसङ्गसमालक्षणं व्याख्याय प्रतिद्दृष्टान्तसमलक्षणं व्याख्यातुं सूत्रैकदेशमनुवदति--प्रत्यवस्थानाच्चेति। ननु द्दृष्टान्तस्य कारणानपदेशात् प्रत्यवस्थानं प्रसङ्गसम इति पूर्वं व्याख्यातम्। इह तु प्रत्यवस्थानपदमेवास्ति। तत्र पञ्चम्युपादानमनुपपन्नमिव मन्यमानो व्याख्यानान्तरेण पञ्चम्युपपत्तिं समर्थयते--प्रतीपमवस्थानादिति । वादिसाध्यविपरीतधर्मस्य जातिवादिना धर्मिण्युपदर्शनात् स्थापनाहेतोः यः प्रतिषेधः बाधप्रतिरोधयोरन्यतरः सः प्रतिद्दृष्टान्तसमः। प्रयोज्यो जातिवादी । तस्य व्यापारः प्रतिषेधः। प्रयोजकः प्रतिद्दृष्टान्तस्य व्यापारः । तच्चिन्तानिरुपणात् उचितैव व्याख्येत्यर्थः।ननु यदि बाधप्रतिरोधाभ्यां प्रतिद्दृष्टान्तसमा प्रवर्तते, तदा साधर्म्यवैधर्म्यसमापरव्यापदेशप्रतिधर्मसमप्रकरणसमाभ्यां कथं भदे इत्याशङ्कयाह--केवलेति। प्रतिधर्मसमा हेतुना प्रतिरोधप्रतिपादनेन भवति। प्रकरणसमापि हेतुना वाधप्रतिबाधनेन । प्रतिद्दृष्टान्तसमा तु हेतुनिरपेक्षद्दृष्टान्तेन बाधप्रतिरोधयोः अन्यतरप्रतिपादनेनेति विशेषः। तेनेति । यत्कृतकं तन्नित्यं यथा घटः इत्यत्र....युक्तमनित्यत्वं यथाशब्देन उच्यते न कृतकत्वम्। ततश्च तथाशब्देनापि यथाशब्दप्रदर्शितं प्रदर्शयितव्यम्। दार्ष्टान्तिके साध्यधर्मिणि ...यद्यपि ...ज्ञेयम्। तथापि ज्ञातव्यं विशेषणं ज्ञेयम् इतर विशेषणवदित्यभिप्रायवान् आशङ्कते
---लिङ्गस्येति। परिहरति-नेति। साध्यमनित्यत्वं तत्र सर्गो हेतोवृत्ति...दकानामेवं-अभ्युपगमात्। यथा 'शब्दो नित्यः प्रत्यक्षत्वात्'इति उच्यमाने आत्मना मानसप्रत्यक्षेणानेकान्तः। तन्निवृत्त्यर्थं बाह्यकरणप्रत्यक्षत्वादिति । एतदेव चोद्यमाने योगिप्रत्यक्षैः परमाणुभिः अनेकान्तः। तद्यवच्छेदायास्मदादिबाह्यकरणप्रत्यक्षत्वादिति। एतावन्मात्रोक्तौ च घटत्वादिभिः अनेकान्त...नादाय जातिमत्वे सति अस्मदादिबाह्यकरणप्रत्यक्षत्वादिति। एवंभूतानां विशेषणानां ज्ञाननियमानभ्युपगमादित्यर्थः। एवंभूतसमस्तविशेषणविशिष्टं अन्वयव्यतिरेकपक्षधर्मतासत्प्रतिपक्षस्वरुपोपेतं अज्ञायमानमबोधकमिति। बोधविषयीकृतं तु बोधकं इति ज्ञातत्वं विशेषणं सहकारिमात्रतयोपयुज्यते, आत्मनः सन्निकर्षादिवत् । अन्यथा तस्यापि ज्ञानमुपयुज्यते, न त्वेवम्। तस्माल्लिङ्गतदाभासयोः समस्तलोकसिद्धतया शक्यापह्नवत्वात् अवश्यमेवभ्युपगन्तव्यम्। अन्यथा साधनदूषणस्य व्यवहारः लोके तवापि दूषणवादिनो दूषणप्रयोगानुपपत्तिर्दुष्परिहारेति हृदि निधाय आह--ननु सहकारिमात्रेति। यथा....द्दृष्टान्तोपपादनमिति इति न तन्निश्चयपरम्परां प्रसञ्जयतीति पूर्वेणान्वयः। ज्ञातव्यनियतस्येति। ज्ञातत्वं कस्यचित् प्रमाणस्य....रिष्यते न तु सर्वमेव प्रमाणं ज्ञातव्यमिति नियमोऽभ्युपेयत इत्यर्थः। अविषयवृत्तित्वं वेति। ज्ञातत्वस्य विषयः साध्यविपर्ययः। संसर्गव्यवच्छेदविशेषणत्वं अविषयः सहकारिमात्रतया उपयोगित्वं तस्मिनं वर्तत इत्यर्थः। ज्ञप्तिपक्षे दोषमुद्धृत्य कृतिपक्षे दोषमुद्धर्तुं पदार्थदर्शनार्थं विकल्पयति--कृतौ त्विति। प्रथम इति । असिद्धपेक्षापक्षे सिद्धसाधनं असिद्धापेक्षायां असिद्धेः अस्माभिरपि स्वीकारात् । न ह्यसिद्धतन्त्वाद्यपेक्षायां पटादयः सिध्यन्तीत्यभ्युपगमः कस्यचिदपि। द्वितीये त्विति। सिद्धापेक्षापक्षे सूत्रमुत्तरम्। द्दृश्यपदार्थदर्शनार्थं सिद्धं प्रदीपं उपाददानाः द्दृश्यदर्शनव्यवस्थां लभन्ते;तथाविधे प्रदीपे सत्यपि ज्ञातरि समवहिते इन्द्रियादिकारणसाकल्पे द्दृश्यपदार्थादर्शनमस्ति लोकानामिति सूत्रे स्पष्टमेतदिति तदेवोक्तम्। तथानभ्युपगम इति । सिद्धापेक्षायामपि सिद्धानभ्युपगमे तस्यापि असिद्धेर्दूषणवाक्यस्याप्यसिद्धेः व्याघातः;विरोध इत्यर्थः । दूषणवाक्योत्पत्तिकारणतावल्वाद्यभिघातादिसद्भावेऽपि न दूषणवाक्यनिष्पत्तिः। तथाच न भवदभिमतास्मत्साधनमिति सिद्धयति। अथ दूषणवाक्योत्पत्तिकारणे सदि दूषणवाक्यादि निष्पद्यते, न तर्हि सिद्धापेक्षायामसिद्धिः तद्विदितरत्रापि समानम् । अन्यथा पुनरप्यन्यथाप्रसक्तौ दूषणवाक्यस्यासम्भवे परोदीरितसाधनमदुष्टमिति व्यवस्थितिरेवेत्याशयवानाह--अनवस्थेति। सिद्धं कारणं उपादाय असिद्धं कार्यं कुर्वतः प्राणिनः सर्व एवावहिताः साधनगोचरप्रवृत्तिनिवृत्तिशालिनः प्रेक्षावन्तः समुपलक्ष्यन्त इत्यर्थः।  
अन्यथा पेति-तुल्यबलेनेत्यर्थः। प्रथमं असम्भवेन दूषयति--नाद्य इति । तुल्यबलयोः क्वचित् बाध्यबाधकभावः । भावे वा विपरीतमापद्येतेति। द्वितीयं दूषयति--न द्वितीयः। साधारणेति । स्वव्याघातकत्वं सूत्रस्याभिधेयमाह...त्य....प्रतीतेस्तुल्यबलत्वेऽपि यदि प्रद्दृष्टान्ते बाधको द्दृष्टान्तस्य, तदा द्दृष्टान्त एव बाधकः प्रतिद्दृष्टान्तस्य किं न स्यात्?न चैवमभ्युपगम्यते भवता । तस्म्त्स्वोक्तिव्याघातकत्वान्नेदं दूषणं इत्यर्थः। तस्यैव, हीनत्वस्य। वाच्यत्वात्, वक्तव्यत्वादित्यर्थः।अथ न द्दृष्टान्तस्य हीनत्वग्रहः, किन्तु प्रतिद्दृष्टान्तस्येत्याशंक्य प्रतिसमाधत्ते--प्रतिद्दृष्टान्तहीनत्वग्रह इति । न हि हीनबलेन प्रतिरोधः क्वचिदिष्टः केनचित्;किन्तु तुल्यबलेनैव प्रतिरोधः सर्वत्र शिष्टैरिष्ट इत्यभिप्रायविशेषग्रहपक्षं निराकरोति--द्वितीयस्त्विति । विशेषाग्रह इत्यर्थः। द्दृष्टान्तप्रतिद्दृष्टान्तयोर्हेतुपरिगृहीतत्वापरिगृहीतत्वाभ्यां अधिकन्यूनबलवत्वेन न सत्प्रतिपक्षसम्भव इत्यर्थः।  
 आद्यमुदाहरणमिति। धर्म्युदाहरणमित्यर्थः। शब्दोऽनित्य इत्युक्ते धर्मिणः शब्दस्योत्पत्तेः प्रागवस्थाश्रयभागोऽसिद्धः। तद्दृशाकस्यापि शब्दस्य पक्षत्वेन विवक्षितत्वात् । तथाच अनुत्पन्नशब्दस्य आश्रयभागस्य असिद्धेः आश्रयासिद्ध इत्येवमादि, भाष्यवार्तिकटीकासु विद्यत इत्यर्थः। लिङ्गोदाहरणं आह--द्वितीय इति । पतनोत्पत्तेः प्राकं पतनं लिङ्गं नास्ति।अविद्यमानमसाधनमिति सर्ववादिसिद्धमेतत्। साध्योदाहरणं दर्शयति---तृतीयमिति। गन्धवत्वं साध्यं व्यापकम्। साधनं व्याप्यम्। तत्र साध्योत्पत्तेः प्क् साधनं पार्थिवत्वं व्यापकगन्धासम्भवेऽसम्भवि । सम्भवे वा न व्याप्यव्यापकभाव इत्यर्थः। द्दृष्टान्तोदाहरणं निरदर्शयति--चतुर्थमिति। द्दृष्टान्तभागेति। घटो द्दृषेटान्त उपात्तः। तस्य गुणोत्पत्तेः पूर्वं गुणवत्तयां असिद्धेरुपत्तरकालं तु सिद्धेरुभयकालवर्तिनश्च घटस्य द्दृष्टान्तत्वेनोपादानात्पूर्वभागे गुणवत्वस्यासिद्धिरित्यर्थः। तज्ज्ञानमुक्रान्तं स्पष्टयति--पञ्चममिति। वायुशब्देन वायुत्वस्य धर्मित्वेनोपादानात् ज्ञाताज्ञातभागव्यवस्थितं इत्यज्ञातभागे स्पर्शवत्वान्नोपलब्धमित्यर्थः। पञ्चसूदाहरणेषु परिहारसूत्रं यथाक्रमं व्याचिख्यासुः प्रथमपक्षे परिहारतया व्याचष्टे---न तावदिति। ननु 'उत्पन्नश्शब्दः नित्य'इति नोक्तं, किन्तु 'शब्दो नित्यः'। तथा च उत्पत्तेः पूर्वदशाकस्यापि पक्षत्वात् कथं भागासिद्धिः इत्याशयवानाशङ्कते--तथापीति। यद्युत्पन्नविशेषेणं अनुपात्तं तथापि शब्द इत्युक्तम्। शब्दशब्दत्वाभिव्यञ्जकासाधारणव्यञ्जकासाधरणव्यक्तिरभिधीयते। ननु चानुत्पन्नस्य शब्दस्य न शब्दाभिव्यञ्जकत्वमस्ति। अत उत्पन्न इति लभ्यत इत्याशयवान् परिहरति--न किमित्यादि।  
A  
 ननु शब्दस्योत्पत्तेः पूर्वं न शब्दश्चेत्तस्य शब्द एव शब्द इति प्राप्तमित्याशयवान् शंकते--अशब्द एवेति। अशब्द इति कोऽर्थः। किं शब्दाभावस्य भावः, किं वा शब्दस्यपूर्वमभावो धर्म इति । प्रथमं परिहरति--नैतदेवमिति। शब्दो हि स्वभावविरहस्वभावो लोके प्रसिद्धः। कथं स्वभावः स्वभावः इति वचनं न व्याहन्यते।  
ननु स्वकाले स्वाभावविरहरुपत्वेऽपि शब्दस्य स्वोत्पत्तेः प्राक्काले स्वाभावस्य भावत्वेऽपि न व्याघातो भविष्यतीति हृदि निधाय, स्वकालवाचः प्राक्कालेऽपि न स्वभावात्मकः शब्दो, व्याघातस्य समानत्वात् । न हि शब्देन भवेदनैकान्तः इत्याशयवानाह--तत्स्वभावस्येति। शब्दत्वभावस्य कालान्तरेऽपि पूर्वापरकालेऽपि स्वभावतादात्म्यं स्वेतरघटादितादात्म्यं च तयोरनुपलब्धेः अनुक्तत्वादित्यर्थः। यथा स्वकाले कोऽपि भावः स्वभावः स्वेतरस्वभावो न भवति, तथा पूर्वापरकालयोरपि, न भावस्वेतरस्वभावो न हि घटोऽघटस्वभावः कदाचित्कस्याचित्प्रमाणस्य गोचरो भवितुमर्हति इति सारम्।  
ननु यद्यनुत्पत्तिविनाशदशायां न घटः स्वाभावः स्वभावः। कथं तर्ह्यनुत्पन्नो घटः, नष्टो घटः, नास्ति घटः इति अभाववाचकशब्दसामानाधिकरण्यमिति पराक्षेपमुपसंहरन् परिहरति--तस्मादिति । उपक्षयति। उपदर्शयति। तथा च उपलक्ष्योपलक्षकयोरभेदमुपचर्यसामानाधिकरण्यम्। न तु वास्तवो भेदः भेदस्वभावावयोः विधिनिषेधयोः सकललोकसाक्षिकप्रत्यक्षादिप्रमाणसिद्धतया शक्यापहृवादिति भावः । किं च न केवलं व्याघाताद्विधिनिषेधयोः एकत्वानुपपत्ति;अर्थक्रियाभेदादपि नैकत्वं तयोर्घटपटयोरिव । न हि शब्दसाध्यां अर्थक्रियां कर्तुं शक्नुयात् शब्दाभावः;शब्दाभावसाध्यामर्थक्रियां न शब्दः कर्तुं समर्थ इति जगद्विख्यातोऽयमर्थ इति किं नावबुध्यते। किं च अन्वयव्यतिरेकाभ्यां कार्यकारणभावावगतिरिति लोकस्थितिरितिव्यवस्थितिरपि न स्याद्भावयारेकेत्वमभ्युपगच्छतामिति हृदि निधाय द्वितीयपक्षं विविच्य उपदर्शयति तथा चेत्यादिना तस्याभावोऽस्तीत्यन्तेन । ननु तथा प्युत्पत्तेः पूर्वं शब्दो यदि शब्दशब्देन व्यपदिश्यते, कथं पक्षता । अथ न व्यपदिश्यते, तदयुक्तं, अतीतानागतवर्तमानव्यक्तिमात्राभिधायकत्वात् शब्दशब्दस्येत्याशङ्कामाह--स पुनरिति। शब्दः पुनरव्यपदेश्य एव स्वाभावकाले शब्द स्वाभाव्यनेकासाधारणशब्दव्यक्तिरभिधीयते शब्दशब्देनेति कालवर्तिनां च(?)शब्दव्यक्तीनां त्रिष्वपि कालेषु शब्दत्वाभिव्यञ्जकत्वदर्शनात् भूतभाविवर्तमानव्यक्तिभिः शब्दत्वमभिव्यक्तं अभिव्यज्यते च, न तु पुनः शब्दप्रागभावादिश्शब्दत्वाभिव्यक्तिं अकार्षीत् करिष्यति करोति चेति द्दृष्टमिष्टं वा शिष्टैरिति। तस्मात् स्वाभावकाले न शब्दोऽस्ति, न च शब्दपदेनाभिधीयते, अतो न पक्षता । अतो न भागासिद्धता । नापि विरोधपर्यवसानमिति रहस्यम्।  
ननु यथा व्यपदेश्याधिकरणतया साध्यसाधनभावः तथा व्यपदेश्याधिकरणतयापि भविष्यति। न हि प्रामाणिकाधिकरण एव साध्यसाधनभाव इति नियमः, येन व्यपदश्याधिकरणतया विरुध्यत इत्यत आह ---न चेति ।  
केवलान्वयिलिङ्गनिरुपणप्रस्तावे परैरुक्तं, विपक्षः कल्पितोऽस्ति । तत्र हेतोर्व्यतिरेकसम्भवे अन्वयव्तिरेकी । व्यतिरेकिनिषेधे च क्रियमाणे हेतोर्वृत्तिप्रसक्तिः। न मूकतायां चाप्रतिभेत्याशङ्कयोक्तम्, न खलु मुमूर्षोः तोयाभ्यवहरणेऽप्यसमर्थस्य शष्कुलीभक्षणं शङ्कते चेतनः। अप्रामाणिकेऽर्थे सहृदयानां मूकतैवोचिता । अहृदयानां त्वहृदया एव प्रतिवाचो भवन्ति। यक्षानुरुपो बलिरिति लौकिकानां आभाणक इत्याद्याकारे शास्त्रे विस्तरतयोक्तमिति । धर्मिपक्षे सूत्रं योजयित्वा हेतुपक्षे सूत्रं योजयितुं उपक्रमते--हेतौ त्विति।  
लिङ्गपक्षे सूत्रं योजयित्वा तात्पर्यं चोक्तवा साध्यद्दृष्टान्तपक्षे सूत्रतात्पर्यमतिदिशति--एतेनेति । यथा यदातदोत्पन्नस्य पतनादेः लिङ्गत्वं तथा यदातदोत्पन्नस्य साध्यस्य गन्धत्वादेः तथाभावो व्यापकता। एवं द्दृष्टान्तगतगुणत्वस्य यदातदोत्पन्नस्य साधनधर्मवत्तया द्दृष्टान्तत्वोपपत्तेः न कारणप्रतिषेधः, न साधनधर्मप्रतिषेधः। द्दृष्टान्त इति शेषः। इत्थमेव सूत्रयोजना कर्तव्येत्याह---यथायोगं त्विति। यथा गन्धत्वत्वेन पार्थिवत्वं अनुमिन्वन्ति तथा पार्थिवत्वं अनुमिन्वन्तो नोपालम्भमर्हामः। भाविनो क्वचिदनुमेय दर्शनात् । अन्यथा करणेन भूतेन भाविनः कार्यस्य क्वचिदनुमेयत्वं न स्यात्। अस्ति च तेनैव पश्यामो भूतमिव भाविनो, भाविनमपि भूतेनानुमीयत इति न किंचिदनुपपन्नम्।  
B  
 एतदेव विशदयति--साध्य इति । यदातदोत्पन्नस्य गन्धत्वादेः व्यापकत्वं, वस्तुतः तदनपेक्ष्य प्रकृजातिप्रवृत्तेरिति योजनीयम्। पञ्चमं प्रकारं समाधातुं उपक्रमते--ज्ञाने त्विति। साध्यधर्मसम्भावनया साध्यधर्मिनिश्चयेन च अनुमानं प्रवर्तते, न तु विपर्ययेण । तस्मात् अन्यत्किंचित्तदपि इत्याह--द्विधा हीति। धर्मिणः यथेति येन प्रकारेण स्वरुपनिश्चयसाध्यधर्मसन्देहाभ्यां अनुमितौ प्रवृत्तिः व्यावृत्तिः, तस्य धर्मिणः तथा तेन प्रकारेण स्वरुपनिश्चयसाध्यधर्मसन्देहाभ्यां ज्ञाताभ्यां विषयीकृतस्योपन्यासात् प्रतिपादनादित्यर्थः। यस्तु धर्मिस्वरुपतो न ०निश्चितः, न च साध्यधर्मवत्तया सन्दग्धः, धर्मिणि साध्ये च हेतौ च द्दृष्टान्ते चोपनये च निगमने च यथाक्रमं दोषो वाच्यः। न तु अनुपन्यस्ते धर्म्यादौ, अतिप्रसङ्गात् इत्याशयवानाह---उपन्यासानु रुपमिति। अनुपन्यस्तो न पक्षादिः, किंत्वपक्षादिना च तस्याज्ञानं दोषः। अन्यदोषस्यान्यो विषयो न भवतीति सर्वसम्मतमित्यत आह---ज्ञानं हीति(?)। यदि च नैवमभ्युपगच्छेत्तदा प्रकृतदूषणस्याप्यनुत्थानं, तत्रापि ह्यपक्षस्याज्ञानात् दूषणप्रयोगनिष्पत्तिरिति बाधकमाह--अन्यथेति।  
ननु 'शब्दो नित्यः कृतकत्वात् घटव'दित्युक्ते, यदि सामान्यघटद्दृष्टान्तयोः ऐन्द्रियकत्वसमानधर्मदर्शनवशेन संशयसमजातिव्यवस्थितिः, तदा अनुमानान्तरे न संशयप्रवृत्तिः। न च वैधर्म्यादेर्न संशयसम इति वाच्यं, युक्तयुक्तिकत्वात् इति हृदि निधाय यथाश्रुतसूत्रमुदाहरणोपलक्षणतात्पर्यपरतया व्याचष्टे---समानं इत्यादिना (?)उपलक्षणमर्थ इत्यन्तेन । उदाहरणमात्रं यथैन्द्रियकत्वं समानं तथान्यदपि प्रमेयत्वादिकं समानं इह ग्राह्यं;न त्वैन्द्रियकत्वमेवेत्यर्थः। एवं नित्यनित्यग्रहणमुपलक्षणार्थं सपक्षासपक्षमुपलक्षयति। ननु नित्यानित्यपरं एवं साधर्म्यग्रहणमपि न साधर्म्यमात्रपरं, किन्तु संशयैकधर्मपरमित्यर्थः। अतो दोषावकाश इत्याह--नेति। ननु यथा निर्णयकारणेऽभिहिते संशयकारणबलेन संशयसमः तथा साद्दृश्यमारोप्य स्मरणविशिष्ट...विपर्ययकारणबलेन विपर्ययोऽपि स्यादिति विपर्ययः सूत्रकारेण वक्तुमुचितः, किमित नोक्तः। सत्यं नोक्तः, संशयसमप्रतिपादनेन प्रतिपादितत्वात् । तथा च सम्यज्ज्ञानकारणोपक्षेपक्षेपे यथा सम्यज्ज्ञानं तथा मिथ्याज्ञानं कारणवशेन मिथ्याज्ञानप्रसङ्गः संशयसम इति व्याख्यानात् । तस्मात्संशयपदं समवेदनोपलक्षणपरं द्रष्टव्यम्। (?)प्रतिसमा सा यः या संज्ञा संशयसमा रुढिरिति विवेचनीयम्।कृतिज्ञप्तिसाधारणी चेयम्। अतो यथासम्भवं दोषं विवेचयति--कार्यापेक्षयेति। संशयकारणेन निर्णयकारणं सत्प्रतिपक्षितं निर्णयं करोति संशयकारणशून्यं च न कदाचिदपि इत्यभिमन्यमानः, परस्य ज्ञापकस्य निर्णायकस्य निर्णायकं संशायकविरहे सत्येवेत्यभिमानात् । न च तद्विरहः कदाचिदपीति न कदाचिदनिर्णयः स्यात् इत्याशयवानाह--ज्ञाप्येति। शेषं सुबोधम्।  
ननु यदि साधर्म्येण बाधाभिधानं प्रकरणसमः, तदा वैधर्म्यप्रत्यक्षादिभिर्बाधाभिधानं जात्यन्तरमेव स्यात् । न चेदमिष्टं द्दृष्टं वा शक्यं वा प्रतिपादियितुं इत्याशयवानाह--साधर्म्यादित्स्येति । प्रतिपक्षो वाद्युकापपक्षापेक्षया द्रष्टव्यः। तस्य साधनं यथा साधर्म्यं साधकं तथा वैधर्म्यप्रत्क्षाद्यपीति नोक्तदोषावकाश इत्यर्थः। उभयग्रहणं वादिसाध्यानित्यपक्षापेक्षया द्वितीयनित्यत्वाद्युपलक्षकम्। अतो द्वयसाधर्म्यादिति सति स्यात् । ननु बाधोद्भावने तत्कुतोऽभिहितमिति हृदि निधाय प्रक्रियाशब्दार्थं प्रकृते अन्यथां व्याचष्टे--प्रक्रियेति। अनित्यत्वादिसाध्येषु नित्यत्वादयः, नित्यत्वादिषु साध्येषु अनित्वादयो वात्र प्रक्रियाऽभिहिता सूत्रकारस्येत्यर्थः। ननु साधर्म्यवैधर्म्यसमजाति द्वितीयसाधर्म्यवैधर्म्याभ्यामेव भवतः, नान्यथा । तत्कथं भिद्यत इत्यत आह--सिद्धेर्निश्चयादिति। ननु तथापि न ताभ्यामपि भेदमवगच्छाम इत्यत आह--तेनेति। तेन सत्प्रतिपक्षचोदनाभासेन । इयं बाधचोदनाभासा। अतो भहति भेदेऽवगम्यमाने भेदानवभासोऽसङ्गत् इत्यर्थः। ननु श्रावणत्वप्रत्यभिज्ञयोरनु(?)पदतयोरप्रयोजकतया विरुद्ध धर्मसंसर्गविपर्ययतया चाभासत्वान्निरनुयोज्यनुयोगप्रभेदतया न जात्युत्तरत्वमिति चेन्न। सत्साधने कृते आभासेनोत्तरं निरनुयोज्यानुयोगत्वसाधने कृते सत्साधनेनैवमुत्तरे क्रियमाणे तस्मातत्र जातित्वमेवेत्याशयवानाह--शेषमशेषमिति।  
एवमादिशङ्कोत्तरं शेषमशेषशब्दवाच्य.....केवलनिरनुयोज्यानुयोगः प्रत्यक्षादेराभासत्वादिति वाच्यमित्याशङ्कयाह--असत्वेऽप्येवमुक्ते दुष्टत्वानुमानवदिति परिह्नतं साधर्म्यसमायामस्माभिरिति हृदि निधायाह--साधर्म्यसमावदिति।  
यदि वादिसाधनादनधिकबलं प्रतिवादिसाधनं बाध्यत इत्यनुमन्यते प्रतिवादी ब्रूयात्। मदीयानधिकबलेन त्वदीयेन त्वदभ्युपमवशेनैव मदीयं बाध्यते यथा, तथा त्वदीयानधिकबलेन मदीयेन त्वदीयं न बाध्यते। यदि च तथाभूतेनापि मदीयेनैव त्वदीयं बाध्यते, न त्वदीयेन मदीयमिति प्रतिवादी ब्रूयात् नेदं व्यक्तमित्थं राजकुलस्थितिर्न युक्तिरित्याशयवानाह--सोऽयमिति।  
एवं निराकृतप्रतिवादी यदि ब्रूयात् मी....बाधः सत्प्रतिपक्षत्वमेव भविष्यतीति तदा प्रतिवक्तव्यं तर्हि प्रकरणसमः किं तर्हि साधर्म्यसमः स्यात् तल्लक्षणत्वादेवमेवास्त्विति वक्तरीदमुत्तरं साधर्म्यसमायामित्यवधातव्यमित्याशयवानाह ---बाधं प्रतीति। वस्तुत्पादकबोधकयोः कारकज्ञापकयोः इह हेतुपदं साधनापरपर्यायं वर्तते, न तु एकत्रः युक्तेस्तुल्यत्वादित्यत आह--कृतीति । वस्तुन उत्पादः कृतिः, वस्तुनो बोधो ज्ञप्तिः;यथाघूमस्योत्पादको हेतुः अग्रिः, अग्नेर्बोधको हेतुः धूमः ;न तु विपर्ययः कदाचिदिति सर्वलोकसिद्धमेतत् । काऽत्रापि कथन्ता। पूर्वमित्यादि । पूर्वमेव पश्चादेव सहैवेति बोद्धव्यम्। अन्तिमे दोषमाह--तत्रेति। अविशेषात् द्वयोः साध्यसाधनाभिमतयोः सत्वं तस्मादहेतुरिति सव्येतरविषाणवद्धेतु फलाभावाभाव इत्यर्थः। प्रथममध्यमयोर्दूषणं संकल्प्याह---पूर्वापरभावे त्विति। पूर्वभावे साधनस्य पश्चात्साध्यं कार्यं ज्ञाप्यमिति स्थिते, अपरभावे पश्चाद्भावे साधनस्य पूर्वं साध्यं कार्यं ज्ञाप्यमिति वा स्थिते, एकतरस्य सम्बन्धिनः कार्यस्य ज्ञाप्यस्य वा द्वितीयपक्षे साधनस्योत्पादकस्य ज्ञापकस्य वाऽनुपपत्तेः असत्वादित्यर्थः। किमतो यद्येवमित्यत आह--साध्ये (साध्येति?)साध्योपहितं रुपं साधनं, साधनोहितं रुपं साध्यं इत्यौपाधिकं तत्त्वमनुभवन्तो व्यपदिशन्ति सन्तः न त्वन्यथेति जगद्विख्यातम्। तथा चोपाधेः साध्यस्य साधनस्य वाऽभावे कथं साधनानुभवव्यपदेशौ साध्यानुभवव्यपदेशौ वा स्यातामित्यर्थः।  
ननु, प्राप्तावविशेषादसाधकत्वं अप्राप्तावतिप्रसङ्गादसाधकत्वमित्युक्तम्। न च ततो मानगप्यस्याः भेदमुपालभाम इत्याशयवाहनाह--क इति । यद्यपि साध्यसाधनभावप्रतिक्षेपः समानः तथाप्यवान्तरप्रकारभेदेन भेदः। अन्यथा सर्वासां जातीनां साध्यसाधनप्रतिक्षेपकत्वादेकत्वनिवार्यम्। अथ कथञ्चित् भेदविवक्षया तासां परस्परतो भेदः अत्राप्यवान्तरभेदविवक्षयैव भेदोभ्युपगम्यतामित्याशयवान् भेदकमाह--तत्रेति। प्राप्त्यप्राप्तिसमयोरित्यर्थः। साधनं साध्येन सन्निकृष्टमसन्निकृष्टमिति स्वरुपतश्चिन्तितमित्यर्थः।  
साधनकाले साध्यं, अन्यदा वेति कालमन्तर्भाव्येति शेषः। अपरं विशेषमाह--त इति । परस्परप्राप्तयोः साध्यसाधकत्वं द्दृष्टमित्यर्थो द्वारमित्यर्थः। इयमिति। साध्ये कथं साधनशब्दः?असति साधने कथं साध्यशब्दः प्रवर्तत?इति द्वारेण प्रकृतजातिप्रवृत्तेः । अ...पि विशेषमाह--ते द्वीति। प्राप्यसाध्यमप्राप्यवेति विकल्पद्वयेन प्राप्त्यप्राप्तिसमे प्रवर्तेते । इयमहेतुसमा पूर्वं वा पश्चाद्वा सह वेत्यत्र विकल्पोपक्रम्येत्यर्थः। अपरमपि विशेषमाह--तत्रेति। प्राप्त्यप्राप्तिसमयोरित्यर्थः। प्राप्यकार्यकरणे कारणस्यातिप्रसङ्गात् प्राप्य कारणं वक्तव्यम्। सच्च प्राप्यहेतुना सत् । सतोश्चाविशेषे किं कस्य कारणं कार्यं वेति सहकारिप्राप्तिशक्तिर्दूष्यते। एवं प्राप्यविशेषादकरणे ज्ञापने वा अप्राप्यकरणं ज्ञापनं च वक्तव्यम्। तदयुक्तम्, अति प्रसङ्गादिति अप्राप्तिरुपसहकारिप्राप्तिशक्तिर्दूष्येत्यर्थः। अपरमपि विशेषमाह--त इति । प्राप्त्यप्राप्तिसमेत्यर्थः। साध्यधर्मसन्देहकाले हेतुः प्रयुज्यते, न त्वन्यथा । प्राप्तिपक्षे च न साध्यसन्देहोऽस्ति। तथा च पक्षताविरहाद्विशेषणासिद्धत्वं प्राप्तिसमे। अप्राप्तिसमायां तु प्राप्तिलक्षणविशेषणासिद्धिरिति विशेषणासिद्धिः प्रतिपाद्यते । इयमहेतुसमा प्रतिकूलकर्काभासेति। अतः प्राप्त्यप्राप्तिसमाभ्यामहेतुसमायाः महान्विशेष इति दर्शितमित्यवधातव्यम्। प्रतिकूलतर्कत्वमेव स्पष्टयति--पूर्वभावे हीत्यादिना पर्यवसानादित्यन्तेन । अक्षरार्थं व्याख्याय तात्पर्यमप्याह--इतरेतराश्रयेति। साधनापेक्षया साध्यमात्मानमासादय ....साध्यापेक्षया च साधनमित्यत्र साधनाभावेन साध्यं साध्याभावेन च साधनं इत्युभयाभाव इति सारमित्यर्थः।  
कार्यापेक्षया कारणं साधनं पूर्वमेव । साध्यं कार्यं पश्चादेवेति व्यवस्थितमीश्वरेणापि अन्यथा कर्तुं शक्यते(न?) किं पुनर्नास्तिकवराकैः । ज्ञाप्यापेक्षया च अनियमः, कदाचित् पूर्वं ज्ञाप्यं पश्चात् ज्ञापकं, यथा प्रथमोत्पन्नानां घटादीनां पश्चात् उत्पन्नाः प्रदीपादयो ज्ञापकाः । कदाचित् पूर्वं ज्ञापकं पश्चात् ज्ञाप्यं, यथा दीपाद्युत्पादात् पुरस्तात् उत्पन्ना घटादयः । क्वचित् पुनः सहभावे ज्ञाप्यज्ञापकभावः, यथा धामधूमयोर्गम्यगमकभाव इति ।अपि सर्वजनसिद्धं अबाधितं अशक्यापह्नवमिति हृदि निधाय सूत्रार्थमाह--यथायथमिति। त्रिकालयुक्ताद्धेतार्ज्ञापकादित्यर्थः। साध्यसिद्धिः ज्ञाप्यसिद्धिरित्यर्थः। दर्शनात्सर्वकालोकैरिति। उक्ततर्काणां तर्काभासतामाह---अत एवेति। ज्ञप्तिपक्षे सूत्रं व्याख्याय कृतिपक्षे व्याचष्टे--कृतिपक्षे त्विति। नन्विस्मिन् पक्षे साध्योपहितमर्यादाः साधनशब्दाः साध्योपाध्यसम्भवे कथं प्रवर्तन्ते, तदन्तरेणापि वा प्रवर्तमानः कथं तदुपाधिका इत्याशयवान् शङ्कते---असतीति। भविष्यतः साध्यस्यैतदायत्तत्वात् तत्साधनत्वस्थितिरिति हृदि निधाय परिहरति--साध्यस्यैवेति। ननु जपाकुसुमादिरक्तादेरुपाधिः विद्यमानस्यैव उपाधित्वसन्दर्शनेन अविद्यमानदण्डादेरनुपाधित्वसन्दर्शनेन च कथं विद्यमानस्य साध्यस्योपाधित्वमिति मनसि निधाय पुनश्शङ्कते--असत् इति । किं साधनव्यवहारं प्रति उपाधिभावो निरुप्यते, किं साध्योत्पादनं प्रति। प्रथम परिहारमाह--प्रयुज्यन्त इत्याशयः; द्वितीये परिहारमाह--व्यापारमिति। साधनेन तन्त्वादिना पटादिकमुत्पद्यत इत्यत आह(?) ----तन्वादयः पटप्रागभाववन्तो व्याप्रियन्तेपटोत्पादनाय । न तु पटोत्पादनकमित्युपधानानुपयोग इत्यर्थः।

ननु यद्यपटवन्तस्तन्तवः, कथं तद्व्यापारात्पटो जायते, न तु घटादिकमिति। तस्मान्नियमेन तेभ्यः पटोत्पत्तेः पटवन्त एव । अन्यथा अन्येभ्योऽपि पटोत्पत्तिः स्यात्, अपटवत्वाविशेषादित्यत आह ----स्वभावशक्तेरिति । तन्तुव्यापारसमनन्तरं पटो जायते नान्यथेत्यत्र तन्तूनां स्वभावशक्तिः। कुत इतिपेक्षायामाह--स्वत एवेति । किंचित्कारणं किंचिदेव कार्यं जनयति न तु सर्वमित्यत्र स्वभावशक्तेरन्यतो(?)नियतेति सर्वजनसिद्धमशक्यनिराकरणम्। अन्यथा भवन्तोऽपि कथं कांचन अर्थसिद्धिमभिवाञ्छनः किंचिदेव वाक्यमुच्चारयन्ति, न तु सर्वमिति। अत एव आह--नियतत्वादिति।  
ननु कार्यं इति कथं;सम्बन्धस्य सम्बन्धिसमानकालत्वेन व्याप्तत्वात्। इह च भिन्नकालयोः कार्यकारणाभिमतयोः व्यापारानुवृत्तौ कथं संबन्धबोधस्थितिर्व्यवहृता इत्याशयवान् आशङ्कते--भिन्नेति। कार्यकारणव्यतिरिक्तिः सम्बन्धः समानकालत्वेन व्याप्तौः, न तु संबन्धमात्रम्। न च तन्निवृत्तावपि कार्यकारणभावो न निवर्तते; अव्यापकनिवृत्तावव्याप्यनिवृत्तेः अयोगात् इत्याशयवान् परिहरति--संबन्धस्येवेति। ननु--कार्यकारणभावः किमलौकिक एव, येन लौकिकमर्यादामतिक्रामन्नेत्युच्यते, किन्तु लौकिक एव, लौकिकानामपि पदार्थानां परस्परविलक्षणस्वभावत्वस्य प्रत्यक्षादिप्रमाणसिद्धतयेतरवैधर्म्येण निराकरणानुत्पत्तेः। समवायिविलक्षणसमवायवच्च तदुभयविलक्षणः कार्यकारणभावोऽपीत्याशयवान् सकललोकसाक्षिकाबाधितानुभवसिद्धं सकललोकयात्रानुकूलं कार्यकारणभावस्वरुपमाह--पूर्वेति। पूर्वमेव कारणं पश्चादेव कार्यं इति नियतं, न तु विपर्ययः कदाचित् स्वप्नेऽपीत्यर्थः। एतदेव स्पष्टयदि---न हीति । यथा पूर्वतर्केषु व्याप्तिविरहः, तथा अत्रापीत्यर्थः। ये भिन्नकालनियते कार्यकारणे ते कथं समानकाले भवितुर्महतो, विराधादित्याशयवानाह--सहभावेनेति। यस्य संबन्धस्य समानकाले भवितुर्महतो, विरोधादित्याशयवानाह---सहभावेनेति। यस्य संबन्धस्य संबन्धिनौ समानकालौ, संबन्धः सहभावेन व्याप्यते, यथा संयोगः कण्डबदरयोः ; तयोः सहभावेन विरोधानुपपत्तेः । कार्यकारमभावसंबन्धिनोश्च सहभावेन भाव्यत इति मूढव्याहृतं न प्रमाणिकजनमनोनुरंजनमिति सारम्। एवं तावत् लोकव्यवहारानुसारतः तत्त्वमुक्तम्। संप्रत्येवं अनभ्युपगमे दूषणवाक्यमपि नाववकाशं आसादयति। तथा च अनुत्थानं दूषणस्येति हृदि निधाय सूत्रान्तरं परीत्वा दूषणवाक्यानुत्थानमित्याह--स्वोक्तेति। नन्वर्थापत्तेः समधिगतेऽर्थे प्रत्यवज्ञानं सदूषणमेव प्रत्यक्षादिना समधिगते बाधाद्यभिधानवदिति हृदि निधाय व्याचष्टे---उक्तस्येति।  
ननु शब्दो नित्य इत्युक्ते कथं नान्यो नित्य इति गम्यते। न हि घटो नित्य इत्यभिहिते घटे(?)नानित्य इत्यवगम्यते। नान्यानित्यत्वनिषेधकं पदमस्तीत्यत आह--विशेषविधिरिति। विधिः शेषं निषेधयति । यथा वामेन पश्यतीत्युक्ते न गम्यते दक्षिणेन पश्यतीति। यथा च तत्र निषेधक ---एवाभावेऽपि निषेधो विशेषविधिसामर्थ्यात्। तथात्रापि इत्यभिमानो जातिवादिन इत्यर्थः। भवतु एवं, तथापि किमित्यत आह--तथा चेति। यथोक्तप्रकारेण विशेषविधेः शेषनिषेधावगतिं समधिगतेऽर्थे प्रत्यवस्थानं, तदेदं दूषणं विरोधाख्यम्। साध्यानन्वयो विरोध इत्यर्थः । बहुप्रकारत्वमुक्तं शिष्यबुद्धिवैशद्याय विवेचयति---अनित्येति। अनित्यसाधर्म्यात्कृतकत्वादनित्य इत्युक्ते अर्थादापन्नं मित्यसाधर्म्यादमूर्तत्वान्नित्य इति । सविरोधः सत्प्रतिपक्षमित्यर्थः । बाधः कालात्ययावधिष्टत्वमित्यर्थः। न चेति। अत्र प्राप्तस्यैव शब्दस्य यथोक्तहेतुसम्बन्धत्वं न त्वाद्यापि शब्दस्यापीति। असिद्धिः भागासिद्धिरित्यर्थः--नान्यदिति। कृतकत्वस्य पक्षधर्मत्वे सपक्षान्वितत्वे वा विपक्षव्यावृत्तत्वे वा बाधितविषयत्वे सत्प्रतिपक्षत्वे वा अर्थादापद्यतेनान्यदित्थमिति । अपक्षधर्मत्वे सिद्धं वा सपक्षानन्विते विरुद्धत्वं वा विपक्षादव्यावृत्तत्वं अनेकान्तिकत्वं वा बाधितविषयत्वे कालात्ययापदिष्टत्वं वा सत्प्रतिपक्षत्वे प्रतिरुद्धत्वं वा इति सर्वदोषोपसंहारादिति वेदितव्यः। एवं साधनेऽर्थापत्तिसमां विस्तरतः प्रतिपाद्य दूषणेऽप्यर्थापत्तिसमां संक्षेपतोऽतिदिशति --एवमिति।  
अनैकान्तिकत्वदूषणमित्युक्ते अर्थादापद्यते नान्यददूषणविशेषविधेः शेषनिषेधकत्वादिति, साधनोक्तिसमानत्वादसिद्धत्वं दूषणं इत्युक्ते अर्थादापद्यते नान्यदसिद्धमनैकान्तिकं वेति;विशेषविधेः शेषनिषेधविषयत्वात् । तथाच साध्यविकलो द्दृष्टान्त इति पूर्ववत् विरोधो दूषणमनुमानमिति कथमनुमान....व्येति वाच्यम्। दूषणस्यापि प्रयोगदशायामनुमानत्वात्। अन्यथा राज्ञारात्रापत्तेरिति व्युत्पादितत्वात् अतिशयेन विनो यो नोपपद्यते तमुपकल्पयतीति सर्वजनसिद्धेयमर्थापत्तिः, नान्यथा अतिप्रसङ्गदोषस्य सुव्यक्तत्वात्।न च शब्दो नित्य इत्यादेरुदाहृतस्य आत्मानित्यतानिषेधेन विनाऽनुपपत्तिः काचितस्ति;अन्यानित्यत्वादेः प्रत्यक्षाप्रत्यक्षादि सिद्धयैकान्तनियमायोगात् । तथा च न व्याप्यं अनुपपन्नं तत्वव्यापकं विना। न च शब्दानित्यत्वस्य तदन्यानित्यत्वाभावो व्यापकः, येन अन्यत्र अनित्यत्वमित्युक्तदोषावकाशः;पटानित्यत्वस्य घटानित्यत्वाभावोऽप्युपपत्तिवदितरानित्यत्वाभावेऽपि शब्दानित्यत्वोपपत्तेरविरुद्धत्वात्;कृतकत्वमात्रस्यानित्यत्वेन स्वाभाविकसंबन्धशीलत्वादिति रहस्यम्।  
व्याप्यव्यापकभावविरहेण नेकत्वात् प्रकारान्तरेणाप्यनैकान्तिकत्वमभिधातुमुपक्रमते--वादजल्पयोरिति। वितंडा प्रतिवादिसाधनं नास्ति;प्रतिपक्षस्थापनहीनत्वात्। वादादौ तु यथा परपक्षसाधनमाभासीकृत्य नित्यत्वे साधनमभिधत्ते शब्दो नित्यः(?)कदार्थादापद्यगत इति त्वदुक्तदूषणमस्मत्साधन इति त्वत्साधनेऽपि निपतितमिति व्याप्यव्यापकभावविरहादेव परिहरणीयमिति त्वयाप्युपगन्तव्यम्। एतदेव स्पष्टयति--तथा चेत्यादिना।  
वाद्युक्तेन हेतुबलेन पक्षाविद्यमानधर्मोत्कर्षणप्रत्यवस्थानमुत्कर्षसमा। अविशेषसमा तु वाद्युक्तसाधनव्यतिरिक्तिसाधनवशेन वर्तमानोत्कर्षसमा। अतो न भिद्यत इत्यर्थः।  
ननु यदि सद्भावोपपत्तेरविशेषसमा, तदा प्रमेयत्वद्रव्यत्वादेर्विशेषोपादानं नाविशेषसमा स्यात् । तथा चाव्याप्तिरित्याशयवानुपलक्षणपरतयाऽव्याप्तिं व्युदास्यति---धर्मान्तरमात्रेति। न केवलं द्रव्यत्वादीनां प्रत्यवस्थानदर्शनात् उपलक्षणता सौत्रपदस्य,किन्तु अपकर्षसमादिषट्कव्याख्यानावसरे केनचित्पूर्वपक्षिते साध्यद्दृष्टान्तयोर्धर्मविकल्पः प्रभवस्तयोरुत्कर्षसमादीनां षण्णामप्येकत्वं प्रसज्यत इत्युक्तपरिहारवार्तिकदर्शनादप्यवगच्छामः। नूनमुपलक्षणपरं सूत्रमिति दर्शयति--अविशेषसमा चेयं जातिरिति। उत्कर्षसमादिनामकत्वं उत्कर्षापकर्षवर्ण्यावर्ण्यविकल्पसाध्य साम्यानामविशेषः, किञ्चित्साधर्म्यादिति साध्यद्दृष्टान्तधर्मविकल्पमात्रप्रभवत्वादिति अनेन परोक्तैकत्वप्रसङ्गस्याविशेषसमाजात्युत्तरत्वं प्रतिपादयतो वार्तिककारस्य सद्भावोपपत्तिपदं धर्मान्तरोपलक्षणपरमित्यभिमतम्। कथमन्यथा सद्भावं विहाय किञ्चित्साधर्म्येण प्रत्यवस्थितं परं प्रत्यविशेषसमत्वप्रतिपादनोद्भारः। तस्माद्युक्तित आचार्यवचनाच्च व्यवस्थितमुपलक्षणत्वमिति नाव्यापकमविशेषसमलक्षणमिति भावः।  
ननु सर्वशब्दो यद्यसंकुचितवचनः तथा त्रैलोक्यवाचकः। तथा च न ततोऽतिरिक्तं किंचिदव्यापकं इति कथं धर्मान्तरमात्रोपलक्षणमिति हृदि निधाय,नासंकुचितवचनः सर्वशब्दः, अपि तु संकुचितवृत्तिरित्याशयवानाह ---सर्वशब्देनेति। धर्मेणापाद्यते सत्वप्रमेयत्वद्रव्यत्वादिना तेन धर्मेणाक्रान्तो युक्तः पदार्थः सर्वशब्दाभिलप्यो नान्य इति नोक्तदोषावकाश इत्यर्थः।  
सर्वशब्दं व्याख्यायाविशेषब्दार्थं व्याचष्टे--अविशेषस्त्विति। एकत्वं, एकव्यक्तित्वं एकधर्मकत्वं व्यक्तिभेदेऽप्येकजातिमत्वम्। एकाकारधर्मकत्वमेकजातीयधर्मकत्वं विशेषः। पूर्वोक्तशेषं सङ्कल्प्याह--तेनेत्यादिना। धर्मतो जातितो जातिमद्धर्मतश्चेत्यर्थः। स्वरुपतो व्यक्तित इत्यर्थः। प्रवृत्तिक्रममाह--एवञ्चेति।  
ननु त्रैलोक्याविशेषापादनेऽपि प्रकृतादूषणे नास्माकं किंचिदनिष्टमिति मन्यमानः प्रत्याह---तादात्म्येनेति। तादात्म्यं एकव्यक्तिकत्वम्। तेनाविशेषे चोद्यमाने पक्षाद्यविभागो दूषणम्। पक्षसपक्षविपक्षव्यवहारो लोके व्यक्तिभेदनिबन्धनो व्यक्तयेकत्वेऽभ्युपगम्यमाने न भवितुमर्हतीत्युपपन्नो जगत्यनुमानानुमेयव्यवहार इति प्रकृतदूषणमित्यर्थः। व्यक्तेकत्वे दूषणमभिधाय जात्येकत्वे दूषणमाह--तज्जातीयत्वेनेति। जातिसङ्करो घटत्वं घटव्यक्तिषु न पटादिव्यक्तिषु;पटत्वादिकं पटादिव्यक्तिषु, न घटादिव्यक्तिषु द्दृष्टं इति लोकव्यवस्था । यदा सर्वं घटत्वयोगिपटत्वादि च तदा सङ्कीर्णानां सङ्कीर्णता जातिसङ्कर इत्यर्थः। अथ सर्वजातिसम्बन्धः सर्वत्र, किन्तु एकजातीयमेव विश्वमिति स्वीकारे कुतो जातिसङ्कर इत्यत आह--अवान्तरजातिविलोपे चेति। द्रव्यगुणकर्मसत्तासमान्यवद् द्रव्यत्वगुणत्वकर्मत्वादीनां अवान्तरजातीनामनुभवसिद्धतया शक्यनिराकरणत्वेनाङ्गीकृतसत्वानां विलोपाभाव इत्यर्थः। पृथिव्यादीनां नवानां, रुपादीनांचतुर्विशतेः,उत्पेक्षणादीनां पञ्चानां पृथिवीत्वादिरुपत्वाद्युत्क्षेपणत्वादिजातीनां सर्वजनसिद्धाबाधितानुभवसिद्धसत्वानां च विलोपाभावप्रसङ्ग इत्यर्थः। तृतीये विशेषदूषणमाह---ताद्दृशेति। गुणकर्मादीनामित्यतद्गुणसंविज्ञानबहुव्रीहिस्वीकारेण सामान्यविशेषसमवायानाप्यनित्यताधर्मसंसर्गः प्रध्वंसावच्छिन्नसत्तासंसर्ग इत्यर्थः। द्रव्यवद्गुणकर्मणोरनित्यसंसर्गस्याभ्युपगमेन अनिष्टत्वानुपपत्तेः सामान्याभ्युपगमेनानिष्टत्वादिति विवेचनीयम्। उपलक्षितोदाहरणमाह--द्रव्यत्वेति। द्रव्यत्वमादाय को धर्मो यत्रास्ति तत्र तेन क्रियावत्वमापद्यते । यत्रासौ नास्ति तत्रापि उपादानमित्यभिप्रायवता नवानामित्युक्तम्। शब्दो नित्यः कृतकत्वादित्युक्ते यदि कृतकत्वैकलक्षणधर्मोपपत्तेर्घटशब्दयोरनित्यत्वलक्षणो विशेषः,तथा पृथिव्यादीनां नवानां प्रत्ययलक्षणैकधर्मोपपत्तेरविशेषःक्रियावत्वं किं न स्यादित्यवधातव्यम्। अत्रैव प्रयोगे प्रकारान्तरेण विशेषसमामुदाहरति--ऐन्द्रियकत्वे। धर्मेण सत्प्रतिपक्षत्वापादेन प्रत्यवस्थानं साधर्म्यमर्थो निरुपितः। अत्र तु येन केनचिद्धर्मेण अनिष्टमात्रापादनम् । अतो नोक्तशङ्कावकाश इत्यर्थः। न तु विकल्पसमा भविष्यतीत्याशंक्य निराकरोति---नापीति। कस्यचिद्धर्मस्य व्यभिचारमुपक्रम्य प्रकृतधर्मस्य व्यभिचारमुपसंहरतो विकल्पसममुत्तरम्। न त्विदमेवं न तु तथाप्युत्कर्षा भविष्यति पक्षाविद्यमानधर्मप्रसञ्जनरुपत्वादिति हृदि निधाय परिहरति--नापीति।  
धर्मान्तरोपपत्त्येति ब्रुवतोत्कर्षसमातो भेदितो दर्शितः उत्कर्षसमवाद्युक्तहेतुबलेन प्रवर्तता। इयं त्वन्यथैवेति । उत्कर्षसमायां च विशेषविरोधश्चोद्यते । अत्र च न तथेत्याह--विशेषेति। यथा सूत्रं व्याख्यातं, तथा केचिदसहमानाः अन्यथोदाहरन्ति । तदुत्थाप्य दूषयति--अन्ये त्विति। तदशिष्यमिति। असाम्प्रदायिकमिति। कुत इत्यत आह--उत्कर्षेति। एवं व्याख्याने क्रियमाणे नाविशेषसमा पृथग्जातिः किन्तूत्कर्षसमैव; वाद्युक्तहेतुबलेन पक्षाविद्यमानधर्मप्रसंजनरुपत्वादित्यभिप्रायः। इममेवार्थं शङ्कापूर्वकं द्रढयति--पक्षेति।  
त्रिविधो विशेषो दर्शितः, व्यक्तितो साध्यधर्मतश्चेति। तत्र जातिरुपे साध्यधर्माविशेषे आपाद्यमाने व्यक्तिभेदोऽस्ति। तथा च उत्कर्षसमैवेयमित्यर्थः। व्यक्तिविशेषपक्षमाशङ्कय निराकरोति--व्यक्तीति। अतादाम्त्य इति । शब्दघटयोरतादात्म्यं परस्परविभिन्नव्यक्तित्वं सर्वजनसिद्धम्। तस्मिन्सति तादात्म्यस्य व्यक्त्यैक्यस्य उत्कर्षणीयत्वेन अस्मिन्नपि पक्षे उत्कर्षसमैव इयमिति तात्पर्यम्। एतेन तृतीयपक्षेऽप्यन्तर्भावउक्तो वेदितव्यः। महानससहचरितवह्नेः पक्षेऽविद्यमानत्वेन तत्प्रसङ्गस्य अतथाभूते तथाभूतस्योत्कर्षणीयत्वादिति समानत्वात् न केवलमेकदेशिमतव्याख्यान उत्कर्षान्तर्भावः;किन्तु पूर्वोदाहरणासङ्ग्रहोऽपीत्याह--न चैवमिति।सूत्रमिति। विवरणप्रवृत्तानां भाष्यवार्तिकटीकाकाणाम्वयसम्मतमेतदित्याह--- न चैवमिति। परिकल्पितोदाहरणस्य अन्यत्रान्तर्भावविभावनात् पूर्वाचार्यप्रदर्शितोदाहरणस्य च असङ्ग्रहत्वव्युत्पादनाच्च साहित्यसद्भावपूरणे त्वतीवासंगतमित्याशयवानुपसंहरति--तस्मादिति। साहित्यपादपूरणे न्यासानुन्यासौ वेदितव्यौ।  
उत्तरसूत्रस्य सारमर्थमभिधाय प्रत्युत्तरक्रममाह--एवं हीति । किमयमिति। यथा सद्भावो नित्यत्वादिसाधको न, तथा कार्यत्वमप्यसाधकमनित्यत्वस्य यथा वा कार्यस्यानित्यत्वसाधकत्वं तथा सत्यादिकमपीति विवक्षितमायुषः। समानेति। यः समानो धर्मः सोऽसाधारणकः, यथा सत्वमनित्यत्वस्य, तथा कृतकत्वमपि समानो धर्मः। सोऽप्यनित्यत्वासाधकोऽस्तु। अथवा यथा कार्यत्वमनित्यत्वं साधयति यथा सत्वमपि साधयिष्यता इति वाभिप्रेतं चिरं चिरजीविन इत्यर्थः। अविशेष इति न पूर्वोक्तं किमपि विधित्सितं, किन्तु यथा भवन्तः कृतकत्वेनानित्यतां साधयन्ति, तथा वयमपि सत्वादिनाऽविशेषं साधयाम इत्याह--प्रसङ्गो वेति। नाविशेषं स्वतन्त्रसाधनमपि तु विशेषमनिष्टं भवतः प्रसञ्जयाम इत्यर्थः।  
क्रमेण परिहरति--न प्रथम इति । हेतुपरिगृहीतस्वद्दृष्टान्तस्य साधकत्वेनेष्टत्वात्तन्निवृत्त्यर्थं केवलेति निंदर्शितम्। मात्रेति स्पष्टार्थम्। यदि च नैवमभ्युपगच्छेत् तदा अनिष्टमात्राव्यवस्थनाच्चेति । द्दृष्टान्तमात्रस्य साधकत्वस्वीकारे न व्यवतिष्ठते साध्यसाधनभावः, व्यवस्थितश्चायं द्दृश्यत इत्यर्थः। न द्वितीय इति । यथा कार्यत्वं साधकमनित्यत्वस्य तथा सत्वमप्यनित्यत्वासाधकमस्त्विति पक्षो नेत्यर्थः। कुत इत्याह--तत एवेति। न केवलं द्दृष्टान्तमात्रस्य असाधकत्वादेवेत्यर्थः।  
द्वितीयपक्षे दूषणान्तरहमाह--व्याघाताच्चेति। परोक्तकार्यं साधनमसाधनमिति प्रतिपादनाय अयमुपक्रमः। अतः यदा च कार्यत्वं यथा साधकमिति ब्रूषे, तदा न साधकत्वयोर्विरोधो व्याघातः। तत्तस्मादेष पक्षो नाभ्युपगन्तुं उचितः स्वच्छन्दहृदयैरित्यर्थः। प्रतिबद्धेति। यः समानधर्मः सोऽसाधकः, यथा सत्वमनित्यत्वस्येति न प्रतिबद्धोऽस्ति सत्वस्य नित्यत्वानित्यगतेन व्यभिचारत्वान्न स्वतन्त्रसाधकत्वम्। नापि सत्वस्य कार्यत्वस्य वा समानधर्मत्वेनासाधकत्वं वा गम्यं साधयितुं, अव्यभिचारित्वस्य। व्यभिचारित्वस्यसाधकत्वेन नासाधकत्वेन च लोकसिद्धत्वात् इत्यर्थः। ननु माभूत् प्रतिबन्धः ;तथापि साधकत्वं भविष्यति, विरोधाभावादिति मन्यमानः प्रतिविरोधमाह--तद्रहितस्येति। प्रतिबन्धविधुरसाधकमेवेति सर्वजनसिद्धं हृदि निधाय जातिवादिनः प्रत्यवतिष्ठन्ते---प्रकृतमिति। प्रतिबन्धविधुरमसाधकमिति। सम्प्रतिहदवन्धविधुरस्य साधकत्वस्वीकारे पूर्वापरविरोधो व्याघातः। तस्मात् नायं मार्गोऽनुसन्धारणीय इत्यर्थः। प्रसङ्गो वेति पक्षं व्याख्याय वारयति--यदीति। यदा कार्यत्वानित्यत्वयोः सिद्धिः, तथा यदि सत्वाविशिष्टयोरपि व्याप्तिरस्ति, तदा सत्वावशिष्टत्वमापाद्यमानमनिष्टमिति युक्तम्। न चेद्याप्तिरस्ति,मूलशैथिल्यान्न प्रसङ्गसङ्गतिरित्याशयवानाह---व्याप्ताविति। सर्वत्र तर्को विपर्ययपर्यवसायी द्दृष्टः । अन्यथा तर्कतर्काभासानुपपत्तेः । न प्रकृततर्कस्य विपर्ययपर्यवसायित्वमस्तीत्याह ---बाधेनेति।  
यदि सत्स्यात् अविशिष्टं स्यान्न चेदं अविशिष्टं, तस्मान्न सदिति बाधितं, सत्वेनैव विश्वस्य स्फुरणात् । तस्मात् व्याप्तिरहितत्वात् विपर्ययापर्यवसानत्वाच्च तर्काभासोऽयमिति तात्पर्यम्। यदि कार्यत्वादविशेषः स्यात्, सत्वादपि स्यादिति पक्षं निवारयति--अव्याप्तेरेवेति। अव्याप्तिं विशदयति--नहीति। सत्वस्याविशेषासाधकत्वे कृतकत्वस्यानित्यत्वरुपा विशेषसाधकत्वस्य सर्वजनसिद्धत्वात् ।एवञ्च व्यभिचारमाकारा(?)न्न व्याप्तिरस्तीत्यर्थः। विवादाध्यासितं सकर्तृकं उपादानादि गोचरत्वात् परोक्षविज्ञानचिकीर्षाकृतिजन्यं सहेतुकत्वात् घटवदिति कृते, ये मीमांसका एवमूचिरे, यदि कार्यकत्वेन सकर्तृत्वं साध्यते तदा पशुत्वेन शशादीनां विषाणित्वमपि साधनीयमिति, तेप्यविशेष समाजातिमददूषणमेव दूषणतया अभिदधाना न ते विज्ञानवन्त इत्याह--एतेनेति। व्याख्यातमविशेषसमजात्युत्तरतयेत्यवधातव्यम्। अत्रापि न हि कार्यत्वस्य सकर्तृकत्वसाधकत्वं विषाणित्वासाधकत्वे कार्यत्वस्याबाधितविषया बोद्धव्यम्। पशुत्वस्य बाधितविषयत्वेन विषाणित्वासाधकत्वे कार्यत्वस्याबाधितविषया सकर्तृकत्वसाधकत्वस्य निर्मत्सरजनचित्तत्वात् व्यभिचारेण व्याप्यव्यापकभावानुपत्तेः परिहारस्यापि समानत्वादिति रहस्यम्।  
ननूभयकारणोपपत्तिर्यदि वादिसाध्यतद्विपरीतप्रमाणोपपत्तिर्विवक्षिता तदा बाधकपक्षे प्रकरणसमजातिः, प्रतिरोधपक्षे तु साधर्म्यवैधर्म्यसमातश्च न भिद्यते प्रकृतजातिरिति हृदि निधाय व्याचष्टे--नात्र साक्षादिति । वादिना साधने कृते प्रतिवादी स्वपक्षसिद्धया बाधं वा ब्रूते, प्रतिरोधं वा । तत्र प्रकरणसमधर्मसमे प्रतिजाती भवतः। यत्र तु स्पपक्षसिद्धाबाधप्रतिबाधयोः अन्यत्राभिधानम्, तत्र न ते, किन्तु उपपत्तिसमे इत्यर्थः। एतदेव वार्तिककारमुखेन द्दृढयति ----तथा चेति। नित्यत्वेऽनित्यत्वे वा प्रमाणेऽभिहिते वादिना, प्रतिपाद्यपि अनित्यत्वे नित्यत्वे वा कारणं ज्ञापकं प्रमाणमुपपन्नयतीत्युत्पत्तिसमार्थ इत्यर्थः। नित्यानित्यपक्षाभ्यामित्यादिवार्तिकदर्शनाच्च प्रकरणसमादितो भेद इत्यर्थः। उत्तरत्रत्विति। उत्पत्तिसम इत्यर्थः। स्वसाधनेन स्वसाधनसिद्धया मत्पक्षेऽपि किंचित्साधनं भविष्यतीत्येवंरुपया प्रत्यवतिष्ठत इत्यर्थः। वार्तिकप्रदर्शितविवेकं टीकाकारोऽप्यनुमेयतो नान्यथा कृतवानिति मत्वा प्रकरणसमोपपत्तिसमजातिटीकासंवादमाह--स्वपक्षेति। पक्षेत्यादिटीकां व्याचष्टे। पूर्वत्र प्रकरणसमे सिद्धत्वसाधनात् निश्चितया स्वपक्षासिद्धया प्रत्यवतिष्ठत इत्यर्थः।  
ननु किमर्थं सिद्धात्स्वसाधनादित्येकत्र, अन्यत्र स्वसाधनसिद्धेत्यध्याहारः । न ह्यध्याहारमन्तरेण यथाश्रुतेऽनुपपत्तिः कदाचिदस्तीत्याशयवानाशंकते--किमिति। सर्वत्र प्रतिसाधने बाधप्रतिरोधाभ्यां प्रत्यवस्थानस्य समानत्वान्न कश्चिद्विशेषोऽध्याहारमन्तरेणेति हृदि निधाय परिहरति--अन्यथेति। अध्याहारमन्तरेणेत्यर्थः। अर्थस्य भेदरुपस्यासम्भवादित्यर्थः। एतदेव दर्शयति--न हीति। ननु साधनेन बाधवत्प्रतिरोधोऽपि यथाऽसिद्धानैकान्तिकानां संभवे प्रतिसाधनगन्धस्याप्यनुपलब्धेः बाधप्रतिरोधयोश्च प्रतिसाधनमप्रतीत्य प्रेत्यतुमशक्यत्वादिति विशेषस्य विद्यमानत्वादित्याशयवतोक्तम्, न प्रकारान्तरमस्तीति। अध्याहारमनङ्गीकुर्वन्तः पुनः पुनः प्रत्यवतिष्ठान्ते। बाध एवैकत्रोपपत्तिसमे प्रतिसाधनेन अन्यत्र प्रकरणसमे प्रतिपक्षसिद्धेति किमध्याहारेण। विशेषं निवारयति(?)बाधो हि नाम साध्यविपरीतधर्मस्थितिबोधः । धर्मिणि तं कुर्वन् प्रतिसाधनबोधनमिति लोकप्रसिद्धमित्यर्थः।  
तेन प्रतिसाधनेन बाधः प्रतिपक्षसिद्धिरुपो न युक्तः। न तु प्रतिपक्षसिद्धयापरो बाधःबाधस्य प्रतिपक्षसिद्धिरुपत्वे विवेचनात् तेनैव तस्याकरणादन्योन्यस्य कारणं द्दृष्टं लोक इत्याशयवानाह--प्रतिपक्षसिद्धेश्चेति। यथा प्रतिपक्षसाधनस्य प्रतिपक्षसिद्धेश्चेति दर्शयति। प्रतिपक्षसाधनस्य प्रतिपक्षसिद्धरुपबाधसंभवः नैवं प्रतिपक्षसिद्धेः साध्यान्तरमुपपद्यते। तस्मादध्याहार एव सुन्दरः इति नेयमुपपत्तिसमायाः प्रवृत्तिप्रकारं दर्शयति। तदियमिति।यदुक्तं पूर्वं प्रतिपक्षकारणं प्रमाणमुपपादयति साधयतीति, तद्धि दर्शयति किंचित्प्रमाणं भविष्यतीति--तथा चेति। सम्भावितेन प्रमाणेन बाधो वा प्रतिरोधो वेत्युपपत्तिसमार्थः। निश्चितेन तु बाधः प्रकरणसमार्थ इत्यर्थः। अमुमेवार्थं छलतो दर्शयति--तदस्या इति । अत्र वादिनो नित्यत्वादिषु साध्येषु साधनं कार्यत्वादिकं विनिश्चित्य जातिवादिना तद्विपरीत नित्यत्वसम्भावनसाधनसम्भावनया बाधप्रतिरोधाभ्यां प्रत्वस्थेयं यथा नित्यादिषु कार्यत्वादिकमस्तीत्यनित्यः, तथा मत्पक्षेऽपि किंचित्प्रमाणं भविष्यतीति सम्भावनया परस्य प्रत्वस्थितेः। एवं प्रत्यवस्थितजातिवादिनःप्रतिसाधारणव्याघातदोषप्रतिपादनपरं सूत्रमिति दर्शयति--वादिसाध्येति। ननु वादिसाधनमनुज्ञायते प्रतिषेध्यते चेति किमनुपपन्नमिति मन्दं प्रतिबोधयन्नाह । वादिना साधनं नानुज्ञायते । तथा च प्रतिषेधेनविरोध इति मन्यमानं प्रत्याह--अनुज्ञाने चेति । तस्मात्स्वीयमनुजानता परकीयमनुज्ञातव्यम। अनुज्ञाने च न प्रतिषेध इति रहस्यम्। असाधारणं दोषमाह--प्रातिस्विकदुष्टत्वं त्विति। बाधं प्रत्यधिकबलमंमिति सर्वलोकसाक्षिकमित्यर्थः। नन्वनधिकबलमपि बाधकं भविष्यतीति व्यामूढं प्रत्याह--अनधिकबलस्येति। तुल्यबलस्यस्वप्रतिपक्षत्वे प्रामाणिकणत्वेन सिद्धत्वात् हीनबलस्य च बाध्यत्वेनैव लोकप्रसिद्धत्वात् इत्यभिप्रायः।  
ननु भवति न्यूनाधिकबलत्वे बाध्यबाधकभावः ।तथापि मदीयेनाधिकबलेन त्वदीयं न्यूनबलमपि बाध्यते, प्रतिरुध्यते चेति यदि जातिवादी प्रत्यवतिष्ठते, तत्राह--स्वस्येति। जातिवादिसम्मतदूषणरुपलिङ्गस्य स्थापनातोऽधिकबलत्वाभ्युपगमे क्रियमाणे जातिवादिना स्थापनाहेतोर्दोषान्तरवचनं, दोषान्तरं वक्तव्यमित्यर्थः। ननु दोषान्तरमभिधत्ते, बाधस्यैव दोषरुपत्वेनात्र निरुपणादिति मन्यमानं प्रति विशेषमाह, अनुपजीवकत्वात् । तथाहि नित्यत्वे सम्भावितमनुमानं इत्यनित्यानुमानं बाधते यद्यनित्यत्वानुमानं नित्यत्वानुमानमुपजीव्य प्रवर्तते । नन्वेवं कृतकत्वादेरनित्यत्वसाधनत्वस्य नित्यत्वानुमानानपेक्षत्वात् । अनुमानयोश्चोपजीव्योपजीवकभावस्य व्यवस्थितयोरेव बाध्यबाधकभावः, न त्वन्यथेत्याद्याकारे विस्तृत्वत्वादिति रहस्यम्। ननु माभूत बाध्यबाधकभावः, प्रतिरोधस्तु भविष्यति, उपजीव्यानुपजीवकयोः हीनोत्तमबलयोरिति यो मन्यते तं प्रत्याह--प्रतिरोधस्त्विति। न हीनेऽधिकं, नाधिकेन हीनं प्रतिरुध्यते लोके इत्यर्थः। उक्तं च "तुल्यबलौ मिश्रः सत्प्रतिपक्षौ भवतः, न हीनोत्तमबलौ...तरक्षुः प्रतिपक्षो हरिणशावस्य"इत्यादि। ननु नाधिकबलमाश्रित्य प्रतिरोधं ब्रूमः, किन्तु तुल्यबलमित्याशङ्कय निराकरोति--न वेति। तुल्यबलयोः सत्प्रतिपक्षत्वं युक्तम्;न तु तदत्रास्तीत्यर्थः। ननु विशेषानवभासेन(तु) तुल्यबलतया स्फुरणेन च तुल्यत्वमत्र सुव्यक्तमिति वादिनं प्रत्याह--वास्तवमिति। एतावता पारमार्थिकतुल्यत्वं न समर्थितं, परस्परविरुद्धार्थोपस्थापकयोर्वास्तवतुल्यबलत्वे नैकं वस्तु विरुद्धधर्मसालिंगितं स्यादित्यनिष्टापत्तिबलान्न वास्तवत्वमभ्युपगन्तुं शक्यमित्याशयवान् लोके वास्तवतुल्यबलत्वेनैव सत्प्रतिपक्षत्वं द्दृष्टमिति तदनुसारेण अनुमानयोरपि यद्यभिमतमायुष्मतः ;तदेवमुत्तरमिति रहस्यम्। कल्पिततुल्यबलत्वं तु न सत्प्रतिपक्षोपयोगीति नाप्यन्यस्य निराकृतमित्यवधातव्यम्। नहि कल्पिततुल्यबलत्वं तु न सत्प्रतिपक्षोपयोगीति नाप्यन्यस्य निराकृतमित्यवधातव्यम्। नहि कल्पितवह्निभावो माणवको दाहपाकयोरुपयुज्यत इति सर्वलोकसिद्धमेव एतदिति। न चैवं सत्प्रतिपक्षत्वं दूषणं सूत्रकारोक्तं असङ्गतमिति वाच्यम्, अगृह्यमाणविशेषदशायां सूत्रकारोक्तेःउचितत्वादिति न किंचिदेतत्।  
न च प्रकृते तथैव भविष्यति सत्प्रतिपक्षत्वमित्यपि न वाच्यं, वादिसाधनकृतकत्वं सत्प्रतिवादिसाधनस्वरुपनिर्णये पूर्वसाधनतुल्यत्वस्य निर्णेतुं अशक्यत्वात् । अन्यत्र तु सत्पक्षे प्रतिसाधनस्वरुपनिरुपणे वादिसाधनतुल्यत्वसम्भवनिर्णयसम्भवत्वादि निरवद्यम्। इममेवार्थविशेषं प्रतिपादयन् व्यञ्जयति---तत इति । विशेषाङ्गवैकल्यसाधकल्येऽपिप्रतिपक्षोपपत्तेः प्रतिपक्षसाधनस्येत्यर्थः। सामान्यतः साधनसम्भावनया परस्य प्रत्यवतिष्ठमानस्य विशेषतोऽर्थप्रतिपत्तेरिदं प्रतिसाधनमित्यप्रतिपत्तेरङ्गपूर्वं(?)नतपरिपूर्णे ते शक्यते प्रतिपत्तुमिति प्रबोधयन्नाह--स्थापनेति। वादिसाधनकृतत्वस्य पक्षधर्मत्वसपक्षसत्वव्यावृत्तत्वासत्प्रतिपक्षत्वबाधितविषयत्वादिति गृह्यन्तेत्याशयवानाह--न वास्येति। कृतकत्वस्येत्यर्थः। अङ्गान्तरवैकल्यं पक्षधर्मत्वाद्यन्यतमवैकल्यमित्यर्थः। योग्यवैकल्यानुपलब्धेः समस्तरुपोपलब्धेश्च समस्तरुपसम्पन्नं च साधकमिति त्वमपि न विप्रतिपद्यसे इति । तस्मात्तेनैव त्वदीयेनैव सम्भावितेनेत्यर्थः। तथापि कृतकत्वमङ्गविकलं भविष्यतीत्याशंक्य परिहरति--उपपादनीयं चेति। न चास्मदुक्तकृतकत्वस्य युगसहस्रेणापि वैकल्यं शक्यं प्रमाणतः प्रतिपादयितुं, वचनमात्रं प्रतिपादकमिति भवन्तोऽपि न विप्रतिपद्यन्ते । तस्मात्सम्भावितेन प्रतिसाधनेन बाधः प्रतिरोधो वा निश्चितसाधनभावस्य कृतकत्वस्येति स्वप्नदर्शनमेतदिति सारमित्यर्थः।  
प्रकारन्तरेण सत्प्रतिपक्षत्वमाशङ्कते--स्यादेतदिति। अत्रेति। अकार्यत्वे अद्दृश्योपाधिः कश्चितनिरुपितो विशेषतो भवेत् । किमतो यद्येवमित्यत आह--तद्व्यावृत्तिश्चेति।अद्दृश्योपाधिरुपव्यावृत्तिश्च तथाविधोपाधिविरह इति यावत् इति । त्वत्साध्यव्यावृत्तिलक्षणे नित्यत्वविपरीतनित्यत्वस्वभावे । मत्पक्षे प्रमाणमिति। ननु यद्युपाध्युद्भावनं, तदा कथं सत्प्रतिपक्षत्वम्। न हि उपाध्युद्भावने सत्प्रतिपक्षत्वे क्वचिदप्यनुमाने केनचिन्न्यायवादिना प्रतिपाद्यमानं द्दृष्टमिष्टं वा । किं च प्रयोजकत्वं व्याप्यत्वं सिद्धत्वं वेति सर्वत्र निगद्यते;तत्कथमित्यत आह--उपाधिरुपमिति। यत्रोपाधिर्विशेषावगतः स्यात्, तत्राप्रयोजकत्वादिकमेवोद्भाव्यते, न सत्प्रतिपक्षत्वम्। इह तु विशेषतोऽनवगमादुपाधिर्न तथा। तस्मात्तदभावस्यापि सम्भाविततया विशेषतोऽनवगमात्तेन सत्प्रतिपक्षत्वमित्याशयवानाह ---प्रतिरोधेति। तमिमं प्रकारं व्यामूढभावितं निराकरोति--नेति। उपाध्यसिद्धावनिश्चितेऽपि तद्यावृत्तेस्तदभावस्थाप्यसिद्धौ निश्चितेरित्यक्षरार्थः। तात्पर्यार्थस्तु यथा वादिसाधनं कृतकत्वमनित्यत्वसहचरितमुपलब्धव्यभिचारमुपलभ्यते तदा यदि नित्यत्वसहपरमनुपलब्धव्यभिचारं किंचिद्धर्मान्तरमुपलभ्यते,तदा पूर्वसाधनसमानबलत्वावगमादिति । एवमधिकबलत्वेन निश्चितमेव बाधकं, समबलत्वेन चिरनिश्चितमेव प्रतिरोधकं न त्वन्यथेति पाषाणरेखेयं न पुनरुत्तरं पांसुपूरणमात्रेणापनेतुं शक्यत इत्युक्तम्। सम्प्रति सर्वजातिसाधारणं व्याघातदोषमाह--मदुक्तत्वादीनामिति। पूर्वं नित्यपक्षेऽपि किंचित्प्रमाणं भविष्यति मदुक्तत्वादित्यभ्यस्तेन बाधः प्रतिरोधो वेति तेषामपि त्वत्प्रयोगाणां त्वदुक्तोपाधितद्विरहप्रसंगसंगतिसंत्रासवशेन विलयादात्मलाभासम्भवे परप्रयोगदूषकत्वानुपपत्तेरिति रहस्यम्।  
ननु मा भूदुपाधिनिश्यविरहात्तदभावनिश्चयाभावेन प्रतिरोधः। उपाधिसन्देह एवं मूलप्रयोगप्रतिरोधकोऽस्तु। उपाधिनिश्चये तु पूर्वोक्तमप्रयोजकादिकमित्यभिप्रायवानाशङ्कते--उपाधीति। परिहरति--न सन्दिग्धेति। उपाधिना तावन्न सत्प्रतिपक्षत्वगित्यावेदितमभ्युपगम्येत्युच्यते। त्वदुपाधिना सन्दिग्धासिद्धेन सिद्धस्य कृतकत्वस्य प्रतिरोधकत्वानुपपत्तेः सन्दिग्धसिद्धस्यासिद्धभेदतया हीनबलत्वादगृह्यमाणविशेषतया तुल्यप्रतिरोधकत्वेन शास्क्षे विवेचितत्वादित्यभिप्रायः । एवं निवारिताभिमानः स्वपक्षरागबाहुल्यात् पूर्वोक्तदूषणमुत्सृज्य दूषणान्तरवलंबते--उपाधिसन्देह एवेति।   
 ननु पूर्वोक्तमप्येवकारार्थो भविष्यत्यत्रोपाधिः । भाविष्यति च प्रतिपक्षसाधनम्। तेन संदिग्धमानोपाधिर्वा संदिग्धमानप्रतिपक्षशङ्का वा दूषणं इत्यर्थः। एतद् दूषणंस्वार्थप्रतिपक्षत्वेनादूषणमित्याह---एवं तर्हीति। स्वार्थप्रतिक्षेपकत्वमेवेदं सर्वथा अनुपलभ्यमानोपाधिशङ्काग्रस्तत्वस्य, प्रतिपक्षशंकाग्रस्तत्वस्य चास्मदुक्तकृतकत्ववदनुमानप्रयोगरुपत्वात्। अनुमाने च सति त्वदुक्तदूषणानुमानत्वादात्मलाभाभावेन परसाधनदूषकत्वानुपपत्तेरित्यर्थः। दूषणं हि लब्धात्मकं सत् परसाधनदूषणसमर्थं द्दृष्टम्। यथा उभयसिद्धमसिद्धत्वादि, न त्वसिद्धं स्वयं पराभिमतमसिद्धादिदूषकं लोके द्दृष्टं इष्टं वा कैश्चिदपि।  
तदेतस्य स्वार्थप्रतिक्षेपकत्वस्य विशदत्वात् केनापि प्रकारेण परिहर्तुमशक्यत्वात्च्च नायं दूषणमार्ग इति मन्यमानो जातिवादी प्रकारान्तरमवलम्ब्य, स्वार्थप्रतिक्षेपं निवारयति अथैवमिति। ननु यदि दूषणप्रयोगे स्वार्थप्रयोगे स्वार्थप्रतिक्षेपो निवर्तते, तदा बाधप्रयोगे विपक्षेबाधकादनुकूलतर्कात्सकलशंकनिराकरणाय पटीयसः शंकावगमसम्भवे साधकत्वस्य कृतकत्वस्य साधकत्वमक्षतमेवेति इतोऽपि दीयतां द्दृष्टिरिति हृदि निधायाह--प्रकृतेऽपीति। यदि दूषणव्यवस्थितावनुकूलतर्कस्य सहायतोपवर्ण्यते, तदा साधनस्थितावप्यनुकूलतर्कस्य सिद्धव्याप्तिकस्याप्यसाधनत्वेन किंचित्कुतश्चिद्‌गम्येतेत्येवमाकारस्य विपक्षे बाधकस्य विद्यमानत्वात् । किमतो यद्येवमित्यत आह--तथा चेति। यदा बाधके विद्यमाने शङ्का क्रियते तदा युक्ताङ्गहीनत्वं हि बाधकाभावस्य शङ्कां प्रति हेतुबलेन निरुपितत्वात् । तदभावे तु न शङ्का, कारणाभावेन कार्याभावस्य सर्ववादिसम्मतत्वादित्यर्थः।  
ननु बाधके सत्यपि शंका क्रियते बाधकविषयता वा शंका । तथा च साधनस्य शंकितव्यभिचारस्यासाधनत्वमित्याशयवान्पुनश्शङ्कते--बाधितोऽबाधितेऽपीति। यदि बाधके सत्यपि शङ्का, बाधकविषयतया वा, तदा त्वदुक्ते बाधके त्वदभ्युपगमवशेन शंकासम्भवेऽपि पक्षे बाधकेऽपि न स्वार्थप्रतिक्षेपो निवर्तेत । पूर्वोक्तविरोधश्चेत्याशयवा(न्य)परिहरति--पुनरिति।  
ननु भवतु स्वार्थप्रतिंक्षेपः । त्वत्साधननिवृत्ते मत्समीहितस्य तावतापि सिद्धेरितिवाच्यम्। उपलब्धात्मकस्य सतो दूषणस्य साधकदूषणकत्वानुपपत्तेरसकृदावेदितत्वात् । ननुस्वविमूर्च्छिता भुजङ्गी दशतीति लोकद्दृष्टमिति किमिति नावबुध्यसे। तस्मात् स्वपक्षरागबाहुल्यं विहाय प्रामाणिकलोकयात्रानुपालनाय प्रमाणमार्गानुसरणमेव उचितं महाधियाम्। न तु पक्षपातः क्वचिदित्याशयवानुपसंहरति--तदिदमुत्तरमिति। प्रत्युत्तरसूत्रसम्मति प्रदर्शनव्याजेन सूत्रकाराभिमत एव व्याघातोऽस्माभिः प्रपंचित इत्यवधातव्यम्।  
ननु साधनाभावेऽपि साध्यसम्भवे न कश्चिद्दोषः, स्वपक्षैकदेशवृत्तेरपि धूमवत्वादेर्हेतु त्वाभ्युपगमात् । साध्याभावे च साधनसम्भवो हि व्यभिचारदोषः । न च प्रकृते तथा।  
तस्माद् दूषणाभावरुपत्वाभावात् उक्तेरसम्भवात् । इतरजातीनां वा दूषणाभासताप्रयोगसम्भवात्, जातिवैधर्म्येण च जातित्वानुपपत्तेरिति हृदि निधाय दूषणाभासजातित्वनिर्वाहाय बीजमाह--बीजं त्वस्येति। ननु अवधारणं नात्र श्रूयते इत्यत आह--स चेति। अश्रूयमाणस्यापि अवधारणस्यार्थतो लब्धस्यापेक्षितस्य परित्यागायोगदित्यभिप्रायः। अत्रार्थे प्रत्युत्तरसूत्रगतां भाष्यवार्तिकटीकाकाराणां सम्मतिमाह--अत एवेति। तदियमिति। पञ्चसु क्रमेषु यथाक्रमं बोधोसिद्धिर्बाधासिद्धिभागसिद्धिर्विरुद्धश्चेति दूषणान्युदाहरणेषु स्पष्टीभविष्यन्ति।  
प्रतिज्ञागते कल्पद्वये विशेष्यसङ्गतैवकारस्य अन्यत्रान्ययागेव्यव्छेदकत्वेन निर्णीतत्वादिह चान्ययोगस्य द्दृढतरप्रमाणसमधिगतत्वान्न तद्वयवच्छेदसम्भव इति विशेषणसङ्गतैवकारपक्षमभ्युपगम्य पूर्वोक्तबाधमुपदर्शयति--अग्निं विनापीति। हेतोरप्यन्ययोगव्यवच्छेदानुपपत्तिरन्येषां योहदर्शनादेव गम्यते। अयोगव्यवच्छेदे तु पूर्वोक्तामसिद्धिमाह--निर्धूमस्यापीति। उक्तासमाहारेणेति। पर्वतोऽग्निमान्धूमवत्वादित्यत्रान्ययोगव्यवच्छेदस्य पूर्ववदसङ्गतत्वेनायोगव्यवच्छेदे साध्ययोगसाधनयोगाभ्यां बाधासिद्धी वेदितव्ये इत्यर्थः। चतुर्थेऽपि चान्यत्र योगदर्शनेनान्येषामपि योगदर्शनेन चानुपयोगव्यवच्छेदानुपपत्तेः धूमवत्त्वाभावेऽप्यग्निमत्वोपलब्धेः सर्वत्र साध्ये प्रकृतसाधनसम्भव इत्यव्याप्तिः पूर्वोक्ता द्रष्टव्या इति । ननु विषमव्याप्तिके साधनाभावे साध्यं(?)समुचो न सम(?)व्याप्तिकैः कदाचन तत्रेयं जातिः प्रवर्तत इति कस्यचिन्मतं हृदि निधाय उत्तरमाह--एवमेवेति। समव्याप्तिकेयं जातिः न हि सादनमपरामृष्टं साधयतीति कस्यचित्सम्मतम्। परामर्शः च व्यापारो व्यापारिसाधनधर्मकृतकत्वादित्यपि स्वरुपोऽस्ति। तथा व्यापाराभावे साधनत्वं नास्ति। तथा लिङ्गबोधेऽपि । प्रत्ययभेदभेदित्वादिबोधेऽनित्यत्वोपलब्धेः प्रत्ययः कारणम्। तद्भेदकार्यभेदः । तथा च तीव्रमन्दादिधर्मवत्वादित्यर्थः सम्पद्यते। न तु साध्यधर्माभावे साधनधर्म उपलभ्यत इत्यतिव्याप्तिरिति पञ्चमपक्षोऽन्वयतिरेकिणि संभवतीति सदूषणेऽपि गतत्वेन जातिरिति केनचिदुक्तं जातिसामान्यलक्षणप्रयोगे सति इमं प्रकृतजातिलक्षणमिति परिहरन् आह--पञ्चमीत्यादिना प्रसङ्ग इत्यन्तेन।  
ननु यदि जातिसामान्यलक्षणाभावन्नेयं जातिः तदान्योदाहरणसम्भवात् पञ्चमपक्षो युक्त(इति) मनसि निधाय केवलव्यतिरेकिण्युदाहरणसम्भवं दर्शयति--केवलेति। ननु केवलव्यतिरेकिणि साध्याभावे साधनासंभवे विरुद्धत्वं सदूषणमेवेति पुनरपि न जातित्वमिति शंकामपनयतीति प्रतिज्ञाय लक्षण दिङ्नागचोद्यवदित्यादिना । साध्यनिर्देशः प्रतिज्ञेति प्रतिज्ञालक्षणं अक्षपादीयं दिङ्नागेन विकल्प्य दूषितं किमत्रावधार्यते किं प्रतिज्ञैव साध्यनिर्देशः अथवा साध्यनिर्देश एव प्रतिज्ञेति। तत्र प्रथमे, यत एव कारणं ततोऽन्यत्रावधारणमिति साध्यनिर्देशोऽवधृतः। अनवधृता तु प्रतिज्ञाऽन्यत्रापि वर्तत इत्यातिव्याप्तिः उक्तौ दूषणत्वेनेति तत्रेदं जात्युत्तरं इत्यर्थः। न चेदमपि सदूषणमिति वाच्यम्। इतरपक्षचतुष्टयवत् पञ्चमपक्षस्यापि दूषणाभासतयाग्रे उपसंश्रयमाणत्वात्।  
 एवं व्युत्पादित पञ्चप्रकारनिराकरणपरं सूत्रं इत्याह--एकस्मिन्निति। ननु तथाप्यवधारणस्वीकारपक्षे पूर्वोक्तदोषो दुष्परिहर इत्यत आह--तेनेति। अनुमानवादिभिरनुमानाङ्गमभ्युपगम्यते। न च अवधारणमनुमानाङ्गं;अनुमानोच्छेदकस्यावधारणस्यानुमानानङ्गत्वात् ।अनङ्गमपि स्वीक्रियत इति विरुद्धस्य समुदाहरणमिति रहस्यम्। अवधारणे सत्यनुमानमुच्छिद्यते, न त्ववतिष्ठत इति वस्तुस्थितौ, भ्रान्तस्यावधारणेऽनुमानमवतिष्ठत इति मन्यमानस्य मतमाशङ्क्य निराकरोति--मया तावदिति। इदम साधकत्वं बाधकत्वादित्युक्ते किमिदमेवासाधकमवबाधितत्वादेवेति दूषणानुमानं व्याप्नोतीत्याह--व्याघाताच्चेति।  
ननु अनुपलब्धिसमक्षं यथा सूत्रमव्यापकं, विषयनिरुप्यधर्मस्य स्वात्मेति तदतद्रूपविकल्पेन प्रत्यवस्थानस्य अनुपलब्धिपरिहारेण अन्यत्रोपब्ध्यादावपि सम्भावितत्वादित्यत ्आह अस्येति। अनुपलब्धिः किल विषयधर्मतयाऽन्योऽपि विषयिधर्म उपलक्ष्यते। सर्वार्दापरित्यागेनोपलक्षणस्याभिमतत्वात् । तथा च नाव्यापकमनुपलब्धिसमलक्षणमिति भावः।  
 ननु यद्युपलक्षणार्थं अनुपलब्धेः उपादानं नानुपलब्धिरप्युपलब्धि प्रयोगित्वादुपलब्धिरेवोपलक्षणार्थं किमिति नाभिधीयते, नाप्युपलक्षकत्वे कश्चिदस्ति विशेषः।  
येनोपलब्धिं विहायानुलब्धिरुक्ता सूत्रकृता । अतः सूत्रकारस्याभिसन्धिं आह--यद्यपि चेति । नामसांकर्यं संभवति, नामसांकर्यमयुक्तम्। अतः सूत्रकारेणाननुपलब्धिरुक्ता, नोपलब्धिः। यद्यप्युपलब्धिसम उच्यते, तदा पूर्वमवधारणविकल्पानुपपत्त्योपलब्धिसमा या दर्शिता इहाप्युपलब्धिसमाभिधाने तया नामसंकरः स्यात् । सोऽपि मा भूदित्यर्थः। अर्थसंकरस्तु नास्त्येवावधारणविकल्पानुपपत्त्या बाधाद्यभिधानस्य स्वात्मनि तदतद्रूपविकल्पानुपपत्त्या तदभावस्यार्थस्य अत्यन्तभिन्नत्वादित्यवधातव्यम्।  
 एवञ्च सूत्रार्थे व्याख्याते यदन्येषामन्यथाव्याख्यानं तदशोभनमिति निराकर्तुमुपन्यसति--तेनेति। भागभाव इच्छा, द्वेषशक्ति व्यवहृतिप्रभृतिक इत्यर्थः। निराकरोति---तदशिष्यमिति। अशोभनमिति। कुतोऽशोभनमित्यत आह भाष्काराविभिरेवमव्याख्यातत्वात् भाष्याकारादिव्याख्यानमादेशः, तदव्याख्यानमनादेश इति । अनादेशिकत्वादिति। न केवलं अनादेशिकत्वादेव, किन्तु यदवधारणविकल्पानुपपत्त्या सूत्रकारात्तोपलब्धिसमोदाहरणं भाष्याकारादिभिरुक्तम्, तदसङ्ग्रहादपि न परकीयं व्याख्यानं उचितमित्याह--भाष्यकारेति। ननु भाष्यकारादि प्रपञ्चितोपलब्धिसमोदाहरणं जात्युत्तरमेव भविष्यति। तत्कुतोऽसंग्रह इत्यत आह---न वेति। अवधारणस्यायुक्तत्वमुक्तमधस्तात्। तत्प्रतिसन्धेयम्। नन्ववधारणविकल्पेन न तेऽपि वादिनो वादादिक्रमारभमाणा द्दृश्यते। तथा चोक्तेरसंभवान्नेदं यथोक्तं इत्याशङ्क्याह--न चासम्भवदुक्तिकमिति। सर्वं पदं साधारणमिति मन्यमानानां बौद्धानांव्यवच्छेदवाक्यार्थरुचीनां प्रत्यवस्थानस्य सुलभत्वात् उक्तिसम्भव इति भाष्याकाराद्‌युक्तोदाहरणमित्यर्थः। ननु पूर्वोक्तोपलब्धिसमोदाहरणमन्यत्र जातावन्तर्भूतं भविष्यतीति मन्यमानां प्रत्याह--न चान्यत्रेति। अन्यासां जातीनां अवधारणविकल्पेन प्रत्यवस्थानरुपत्वाभावान्नान्यत्रान्तरर्भूतम्। उपलब्धिसमायास्तु अवधारणविकल्पेन प्रत्यवस्थानरुपत्वात् पृथक्त्वं युक्तमित्याह--लक्षणेति। न ह्युपलब्धिसमायामिति लक्षणमन्यजातवस्ति। नाप्यन्यजातिलक्षणमुपलब्धिसमायामिति लक्षणमसङ्कीर्णमित्यर्थः।  
ननु यथा व्याख्यातं, तथा सूत्रकारसम्मतमिति मन्यमानः शङ्कते--कथमिति। सूत्रकाराभिमत एवार्थोऽस्माभिर्व्याख्यातः, न तु स्वयं कल्पित इत्याशयवान् परिहरति--अनिष्टसमादीनामिति। अनुपलब्धिसमानिष्टमिति समयोस्तुल्ययोगक्षेमत्वात् इति भावः। न त्वसमा(?)दीनामनुदाहरणं, तथापि तेषां लक्षणान्तरेण सङ्ग्रहे यथोक्तं न भविष्यतीत्याशङ्क्याह--तल्लक्षणेति। तेषां सङ्ग्राहकं तावदुक्तलक्षणान्न सम्भवति। अन्यच्च लक्षणान्तरमनुपलब्धिव्यतिरेकेण न प्रणीतं सूत्रकृता । अतो निश्चिनुमः अनुपलब्धिसमलक्षणं उपलक्षणमिति मतं सूत्रकारस्येति। किञ्च द्वितीयसंशयपरीक्षायां सूत्रकार एव पूर्वपक्षदशायां अनुपलब्धिसमलक्षणमन्योदाहरणमित्यपि दर्शितवान् । अतोऽपि प्रकृतलक्षणं उपलक्षणमभिप्रेतंसूत्रकारस्येति दर्शयति--विप्रतिपत्तौ चेति। शब्दविषया विप्रतिपत्तिः। सा यदि स्वविषया, तदा यथा शब्दो विप्रतिपत्तिविषयः न विप्रतिपत्तिः, तथा विप्रतिपत्तिरपि विप्रतिपत्तिविषयत्वान्न विप्रतिपत्तर्भवति। ततश्च न विप्रतिपत्तिरस्तीति, कुतः संशयः इत्यर्थः। एवमव्यवस्था आत्मव्यवस्थास्वरुपे व्यवस्थितत्वादव्यवस्था नास्तीति कुतो व्यवस्थातः सञ्जायमानः संशयो जायत इत्यर्थः। तदेतत् सूत्रद्वयं जात्युत्तरमेव न भवति। किन्तु वाक्छलमित्युपलक्षणपक्षमसहमानो वादी शङ्कते। तदेतदिति।  
 एवमनभ्युपगच्छन्तं उपलक्षणवादिनं सूत्रान्तरसंवादेन द्रढ्यति--तथा चेति। द्वितीयाध्याये शब्दानित्यत्व प्रकारेण मीमांसकोक्तमभ्यस्यमवस्थितं द्दृष्टं यथा शरीरादिकं(?)परिहरता नैयायिकेनान्यत्वेऽप्यभ्यासदर्शनात् यथा द्विरत्रित्वत्रिरनृत्व अनवस्थितपदार्थेऽप्यभ्यासो द्दृष्टेश्चेत् इति (?)अनैकान्तोऽभ्यासः नावस्थाकं साधयतीत्युक्ते सत्यन्यत्वं प्रतिक्षिपता पूर्वपक्षितं यदिद(?)मन्यदित्युच्यते तद्यस्मादन्यदनन्यद्वा । अन्यत्वे त्वन्यन्न स्यात् । न हि ब्राह्मणादन्यो ब्रह्मणो लोके। अन्यत्वेऽन्यत्र भवतीत्यादि यथान्यत्वभावे पूर्वपक्षिते तथा शब्दपरिणामनिराकरणप्रस्तावे सूत्रकृतोक्तं प्रकृत्यनियमाद्वर्णविकाराणाम्। अस्यार्थः प्रकृतिविकारभावेऽपि नियमोद्दृष्टः यथा क्षीरविकारो दधि। न पुनः क्षीरं भवति। दध्यन्नेति तु विकारस्थाने यकारो द्दृश्यते। विध्यतीत्यत्र यकारस्थाने खलु इकारस्त्वित्यनियमः। तस्मान्न प्रकृतिविकारभावो वर्णानामिति दर्शिते, "अनियमे नियमन्नानियम"इति अनियामाभावे द्वेऽपि सूत्रेऽधुनार्थतया व्याख्याते। यथा विप्रतिपत्तौ च सप्रतिपत्तेरित्यादिकमपि वाक्छलं न जातिः । अतो नोपलक्षणपरं अनुपलब्धिसमलक्षणमिति समुदायार्थः।  
ननुयदि प्रतिपत्तौ चसंप्रतिपत्तेरित्यादिकं न जातिः, किन्तु वाक्छलं, तदा त्वदनुपलब्धिसमाप्येनेनैव न्यायेन वाक्छलेन भ्रान्तिरित्युपलक्षणवादी अनुपलक्षणवादिनं प्रत्याह--नन्वेवमिति। यदि व्याख्यायते तदोपलक्षणपक्षं विहायापि यथाश्रुतानुपलब्धिसमा तावज्जातिरिति भवतोऽभिमतम्। उपलक्षणवादिना च प्रतिपत्तेरित्यादिसूत्रसंदर्शनारदेवानुपलब्धिसमलक्षणमुपलक्षणमिति वर्णितम्। तच्चेति सूत्रं वाक्यछलमिति यदि व्याख्यायते, तदा प्रकृताप्यनुपलब्धिसमा वाक्छलमेवेति स्यात् । न चैतदिष्टं भवति उपलक्षणेति विवादः, न त्वनुपलब्धिसमायामपीति तात्पर्यम्। तुल्ययोगक्षेमत्वमुक्तमुपलक्षणवादिना अनुपलक्षणवादी तदुद्दिधीर्षुराह
---अथेति। छलसामान्यलक्षणयोगे विशेषलक्षणायोगो यद्यपि, तथापि तदयोगेऽपि तद्योगमभ्युपगम्य प्रकृते सोऽपि नास्तीति परिहरति--अभिधोपचार तात्पर्यवृत्तिव्यत्ययाभावादिति। अभिधावृत्तिव्ययत्ययेनोपचारवृत्तिव्यत्यये तात्पर्यवृत्तिव्यत्ययेन वाक्छलं उपचारच्छलं सामान्यच्छलमिति यथासंख्यं भवति। न चान्यतमव्यत्ययः प्रकृते। तस्मान्नैषानुपलब्धिसमा च्छलमिति न तुल्ययोगक्षेमत्वमित्यनुपलक्षणवादिनो.....यद्यनेन प्रकारेणानुपलब्धिसमाजातिर्न छलं तदानेनैव प्रकारेण विप्रतिपत्तौ च सप्रतिपत्तेरित्यादि कमपि जातिः । न ह्यत्र विप्रतिपत्तिः...अपि तु विप्रतिपत्तिस्स्वात्मनि वृत्तिर्न वेत्युपक्रम्य दूषणम्॥  
ततो न छलमिति वयमपि परिहराम इत्याशयवानाह--तदेतदिति। अन्यत्रापीति। विप्रतिपत्त्यादौ यद्यनेन प्रकारेण जातिः 'तदान्यदन्यद्वा नान्यदित्यनन्यथा भावो', काकृत....व्याख्यातत्वात् तस्मात्तुल्यत्वेऽपि किञ्चिज्जात्युत्तरस्येति दर्शयति--छलमिति। अत्र सूक्ष्मविवेकमजानानोऽनुपलक्षणवादी पृच्छति--कथं तर्हीति। सूक्ष्मविवेक ...वचनभङ्गिभेदेन च टीकाकृता सूत्रद्वयं वाक्छलार्थतया व्याख्यातम्। परमार्थतस्त्वनया विवक्षया त्वनुपलब्धिसमादिकमपि..तदतद्रूपविवक्षया प्रत्यवतिष्ठते, तदा सर्वं जात्युत्तरमित्याशयवान् परिहरति...शब्दान्तरनिमित्तकल्पनाद्वारेणेत्यादिना संक्षेपत इत्यन्तेन।  
 पटोऽन्यः न तु स्वात्मोऽपीति वस्तुस्थितौ अन्यशब्दापेक्षयानन्यः शब्दान्तरं तस्य निमित्तं स्वात्मान्यत्वमिति स्थिते अन्यशब्दस्य निमि...कल्पयित्वान्यशब्दस्तपेक्षया च प्रत्युक्तम्। तथा चान्यशब्दस्य स एवावधिरितरावधिकस्य शब्दस्य स्वात्मैवावधिरित्यर्थान्तरकल्पना। तथा च घटादन्यो न पटो यथा स्वात्नो घटादन्यस्मादन्यो नान्यो भवितुमर्हतीति न हि ब्राह्मणादन्यो ब्राह्मणो लोक इत्यर्थः।  
 तथा नियमेऽधिकारणभूते नियमः आधेयभूत इत्याधेशब्दः आधेयविषये नाधारविषय इति वस्तुस्थितावाधाराधेययोः अभेदाभिमानादाधेय शब्दस्याधारे प्रयुक्त इति कल्पयति । तथा च स एव नियम इत्यनियमाभाव इत्यर्थः।  
 पूर्वोक्तं समस्तमेव विवरणव्याजेन प्रपञ्चयति--तथा हीति। किंचिद्विषये घटमपेक्ष्यकेनचित् विषयिणोपलब्धानुपलब्धिप्रभृतयः न त्वन्यथेति पाषाणरेखेयम्। तथा किं चित्सम्बन्धिनमनियतमपेक्ष्य कश्चित्संबन्धिनो नियमादयो अनियमेऽधिकरणे संबन्धे नियमः संबन्धी, न त्वनियम एव नियम इत्यपि पाषाणरेखा । कंचिदवधिं पटादिकमपेक्ष्य केचिद्यावृत्ताः पटादयो न स्वात्मोऽपीत्यपि । तथा तच्च यथा अविषयसंबन्धिव्यावृत्तिशब्दाः अनुपलब्धिनियमान्यशब्दात्तन्निमित्तकारणातिरिक्तविषयसंबन्धिनियमानिमित्तका एवेति।  
ननु स्वात्मरुपविषयसंबन्ध्यवधिनिमित्तका इति स्थिते स्वानतिरिक्तविषयसंबन्ध्यन्तर निमित्तकता इत्याद्यनुपलब्धिनिषेधकं प्रमाणमित्युक्ते स्वात्मनो निषेधकमित्यभिहितम्। तथा च अनुपलब्धिरसिद्धिते वचनं वाक्छलमेवेति नियम इत्यभिहितम्। इतरथा चानियमो नास्तीति वचनं वाक्छलमिति अन्यदित्यभिहिते स्वात्मनोऽन्यदुक्तम्। तथा चान्यन्न भवतीति वचनं वाक्छलमिति विवेचनीयम्।  
नन्वनेन प्रकारेण सर्वं छलं तदा छलमेवेदं न कथंऽच(?)नापिं जातिरित्यत आह--यदा त्विति। अन्यथा जातिरित्यर्थ अनुपलब्धे स्वात्मनि तदतद्रूपनिषेधेन नियमस्य च न स्वात्मनि तदतद्रूपनिषेधेन....द्यवस्थात्मनि तद्रूपनिषेधेन यदा प्रत्यवतिष्ठते तदा पूर्वोक्तं सर्वं जातिरित्यवदातम्। पूर्वं व्युत्पादितोपलक्षणपक्षं हृदि निधाय सूत्रार्थं विवृणोति---तदयमित्यादिना बोद्धव्यमित्यन्तेन । शिष्यबुद्धिविशदीभावाय जात्युत्तरक्रममाह--एवं चेत्यादिना। नैकान्तो हेतुरिष्टं लिङ्गादिसिद्धं गमयति। तदर्थमयं प्रयोगःइच्छारुपेण यत्र त......तदीयमिच्छा स्वात्मनि ताद्रूप्येण वर्तते न च वा वर्तते चेतीयमपीष्टा स्याद्विषयं तथा च नेच्छाविषयत्वादिष्टवदेव नतिपक्षे स्वात्मनि....साविच्छेति कथं तद्वृत्तेः हेत्वादिरिष्टत्वादित्यर्थः। प्रयोग इत्याशयवानाह--एवमिच्छेत्यादि । नाम परिवर्तनेति। विषयिधर्मसमानमतमाश्रित्याह--तद्विशेषेष्वपीति। भ्रान्तोऽयं कान्तोऽयमित्युक्ते भ्रान्तिविषयः भ्रान्तः, कामविषयः कान्तः, नेतरथा। तथा भ्रान्तिकान्त्योरपि स्वात्मनि पूर्ववद्विकल्पेन दूषणमुन्नेयमित्याह---एवमिति।  
ननु यथा जात्युत्तरसूत्रं विषयिधर्मपरतया व्याख्यातं तथा परिहारमव्यापकं इत्यत आह--अस्यापीति। तथा च नाव्यापकं इत्यर्थः । भेदनिबन्धनस्य विषयिविषयभावस्य अभेदेऽनुपपत्तेरित्याशयवान् अक्षरार्थमाह--अक्षरार्थस्त्वित्यादि स्वीकारादित्यन्तेनेति। अनुपलम्भमात्रस्य व्यभिचारमाशङ्कय योग्यानुपलम्भस्याव्यभिचारमाह--अनैकान्त इत्यादिना नातिवर्तत इत्यन्तेन । अनुपलब्धिमात्रमभावसाधकं न भवति। योग्यानुपलब्धिस्तु तथा घटादेरभावं बोधयति तथात्मनोऽपि योग्यानुपलब्धिरित्यात्मनोऽप्यभावमुपलंभं गमयेदन्यथा योग्यानामनुपलब्ध्या पटादिनास्तिताप्रतीतेः सर्वजनसम्मतत्वादिरुद्धत्वाच्च । न ह्यत्र कस्यचिद्विप्रतिपत्तिः। न च योग्यघटाद्यनुपलब्धिर्घटाद्यभावं गमयति। कंचिद्योषमाह--अत इति । चक्षुरीदिकमिव रुपादिकमवगम्यते। न च परमार्थतोऽनुपलब्धिः स्वनिषेधकं प्रमाणम्। येन आत्माभवं गमयति। अन्यनिषेधकस्य प्रमाणस्य तदितरात्मनिषेधकत्वानुपपत्तेः सर्ववादिसिद्धत्वात्। तस्मादात्मनिषेधकत्वेनैव निषेधकमनात्मनि, न तु अन्यथेति स्थितेपरस्पराश्रयदोषः । निषेधकत्वे सति निषेधकं प्रमाणं, निषेधकप्रमाणत्वे सति निषेधकत्वमितीतरेतराश्रयदोष इत्यर्थः। न च विषयनिषेधकत्वेऽप्यनिषेधकत्वेऽप्ययं दोष इति घटादेर्यो(यो) ग्यस्यानुपलब्धिरियमिति यथा, न तथा स्वात्मनो योग्यानुपलब्धिरियमिति विशेषस्य स्वात्मत्वात् । न हि घटस्यानुपलंभो येन घटस्यैवानुपलम्भस्यैवाभावं बोधयेत् अनुपलम्भानुपलम्भोऽनुपलम्भाभावं उपलम्भयम्। अयं न घटानुपलम्भो(?)ह्यनुपलम्भस्याभावानेकत्वेन जगद्विदितत्वादिति सारम्।  
इतरेतराश्रयदोषवशेन योग्यानुपलब्धिः स्वाभावं न गमयेदित्यभुयपेतव्यम्। तत्र परोक्तदोषं निराचिकीर्षुरुपन्यस्यति----अगताविति। घटस्य योग्यस्यानुपलम्भो घटस्य निषेधकं, प्रमाणं, न स्वभावतो नात्मनोऽपि निषेधकं प्रमाणम्। अथ स्वविषयं घटं निषेधति, न निषेधति स्वात्मानमविषयभूतं यथा चक्षुरादिकं रुपादेः स्वविषयस्य विधायकं प्रमाणं रुपादिबोधकं चक्षुरादेर्नचासमर्थमित्युच्यते लोके । तत्कस्य हेतोः । स्वविषयसमर्थत्वेऽन्यत्रासामर्थ्यदोषत्वे सर्ववादीष्टत्वादित्याशयवान्निराकरोति---निषेधकप्रमाणविषयत्वादिति।  
ननु भावाभावयोर्यथा प्रमाणविषयत्वे न कश्चिदोषः, तथा विधायकप्रमाणगोचरत्वमपि दोषोऽस्तीति मन्यमानस्य मतमाशंकते----अथोभयोरपीति। प्रमाणगोचरत्वं प्रमेयत्वं, विधायकप्रमाणगोचरत्वं भावत्वं, निषेधकप्रमाणगोचरत्वं आभावत्वं इति भावाभावव्यवस्था लोकसिद्धा। ततश्च विधायकगोचरत्वं भावत्वे द्वयोर्भावलक्षणाक्रान्तत्वेनाभावस्यापि भावत्वप्रसक्तौ अभावत्वनिवृत्तिरिति परिहरति--अभावोच्छेदेति। अस्तु विधायकनिषेधकप्रमाणगोचरत्वं अभावत्वमिति विपरीतं किं न स्यात् इति शङ्कते--अथेति। भावेऽभावे भावो भवेत् इत्यनिष्टमापद्यत इति परिहरति---स्वभावेति। न चैवमेवास्त्विति वाच्यम्। लोके प्रमाणव्यवहारयोर्विपर्यासयितुमशक्यत्वात् इति । ननु योग्यानुपलब्धिस्तु भावाभावयोरप्यभावं नातिवर्तत इत्युक्तम्। अत्राभावोपलम्भे भावानुपलब्धिवत् भावोपलम्भे न कस्यचिदनुपलब्धिरस्ति। तत्कथमिदं संगच्छत इत्यत आह--भावेऽपीति। अभावानुपलम्भे भावानुपलम्भवद्भावोपलम्भेऽपि अभावानुपलम्भस्य वज्रलेपायमानत्वादिति सङ्गच्छत इत्यर्थः।  
 उक्तमर्थं सूत्रकारसंवादेन द्रढयति---ज्ञानेति। सामान्यलक्षणं योजयति--अस्त्विति। अनुपलब्धिर्विषयिधर्मोपलक्षणतया पूर्वपक्षसमानयोः व्याख्याता। तत्रोपलक्षकानुपलब्धिं व्याख्याय उपलक्षणीयोपलब्धिं व्याख्यातुं उपक्रमते--एवमुपलब्धावपि इति । यथा स्वविषया न भवत्युपलब्धिः, तथोपलब्धिनिवृत्तिरनुपलब्धसम्पत्तिरुपा आयाता । तथा च परोक्तं दोषं उपन्यस्य परिहरति---तथा चेति। नन्वस्य विषयवेदनं स्वरुपवेदनं इत्याह कीर्तिः । तदुत्थाप्य अतिप्रसङ्गो न निवारते---नापीति। पटवेदनं पटविषयं, न घटादि विषयं,अन्यवेदनस्य अन्याविषयत्वे वादिप्रतिवादिसम्मतत्वात्। तद्यदि पटवेदनमन्यस्यावेदनम् तदान्यत्वाविशेषात्पटातिरिक्तसमस्तवस्तुनोऽपि वेदनमिति सर्ववेदनस्य सर्वविषयत्व प्रसङ्गोऽनिष्ट आपद्यते। ननु यदि विषयवेदनं न ज्ञानस्य वेदनं तदा ज्ञानमविदितं कथं ज्ञातोऽयमर्थ ज्ञानावशिष्टोऽर्थ इति व्यवहारः। नागृहीताविशेषणाविशेष्ये बुद्धिरुत्पद्यत इत्युक्तं कीर्तिना । तदुत्थाप्य परिहरति--तदवित्ताविति। ज्ञानस्यावित्तावित्यर्थः।  
तद्विशिष्टार्थव्यवहारो ज्ञानविशिष्टोऽर्थ इति व्यवहार इत्यर्थः । इष्ट एवायमर्थः ज्ञानस्यावेदने ज्ञात इति व्यवहारो नास्तीत्यस्माभिरप्युगम्यते। अतो नेदमनिष्टम्। यदा तु ज्ञातोऽर्थव्यवहारस्तदापि ज्ञानमायाति, न तु तेनैवेति प़टज्ञानेनैव पटज्ञानंजायते। किन्तु पटज्ञानज्ञानेन मानसेनेति रहस्यम्। विषयिधर्मसमानजातिः कीर्तिना प्रयुज्यमाना कीर्तेरकीर्तिमातनोति इत्याह---सेयमिति। अंशत उपलब्धिर्भागत इति अप्रत्यक्षोपलम्भस्य अस्मत्संवेदनोपलम्भस्येत्यर्थः। उपलम्भोऽप्युपलभ्य घटादिविषयः, न तु स्वात्मोपलम्भविषयोऽपि। तदुपलम्भो ह्युन्यो मानसादिः तेनोपलब्धेह्यपलम्भे अर्थस्य द्दृष्टः, द्दृष्टो वार्थ इति विशेषणविशेष्यभावस्य कामचारादिति रमणीयम्।  
ननु यदि सर्वानित्यत्वप्रसञ्जनमनियतमुच्यते तदा सर्ववह्निमत्वादिप्रसञ्जनमनित्यसमो वह्निमत्वाद्यनुमाने भवेत्। तथा चाव्यापकमेव साधर्म्यादित्वाद्यव्यापकं सर्वानित्यत्वेन वैधर्म्येण प्रत्यवस्थाने अव्याप्तेरिति हृदि निधाय व्याचष्टे --अस्यापीति। साधर्म्येण धर्ममात्रमुपलक्ष्यते साधर्म्यवैधर्म्योभयलाभेनाव्यापकं सर्वानित्यत्वेन साधर्म्यमुपलक्षयति। तेनानुमानान्तरेऽपि सम्भवेन अव्याप्तिरिति सारम्। शेषं सुबोधम्।  
नित्यानित्यसमोद्देशक्रमव्यतिक्रमोऽत्र विभागक्रमे प्रतिप्रयोजनाभावं सूचयति। वाचः क्रमवर्तित्वात् क्रमेणाभिधानं, न प्रयोजनावष्टब्धत्वात् क्रमस्य एतदुपेक्ष्य लगति--अत्रापीति। नित्यत्वं हि धर्मिणो विशेषणरुपो धर्मस्तेनान्योऽपि विशेषणधर्म उपलक्ष्यते, नान्य इति नातिप्रसङ्ग इत्यवधातव्यम्। नित्यशब्देन नित्यसम इत्यत्र स्थितेन इत्यर्थः । लक्ष्यपदं यथोपलक्षणपरं, तथा पादान्तरमप्युपलक्षणपरमित्याह--नित्यमित्यादिना। तदतद्रूपता विकल्प उपलक्ष्यत् इत्यन्वयः। विवक्षितानुपपत्तिमात्रमुपलक्ष्यत इति बोद्धव्यम्। उपलक्षणव्याख्यानस्य समस्तलक्ष्यव्यापकं लक्षणासिद्धिः प्रयोजनमित्याह--तेनायमर्थ इति।न त्वनित्यत्वानुमाने नित्यसमसंज्ञामुख्या यदा सु नित्यात्वादिकमनुमीयते तदनित्यत्वादिविखण्डेन नित्यसमसंज्ञा कथमित्याहशङक्याह--इयं वेति। तत्किं तद्विशिष्टत्वखण्डनं नित्यसमैव मुख्यगौणभेदेन, आहोस्वित् संज्ञान्तरमस्तीत्यत आह--अन्वर्था त्विति। उपरञ्जको धर्मो विशेषधर्मिण इति धर्मेति समाननित्यर्थसंज्ञा। यदाकारो धर्मः तदाकारो धर्मी, न त्वन्यथा । शुक्लाकारधर्मवशाद्धर्म्यपि शुक्लः, न तु नील इति सर्वजनीनम्। शब्दोऽप्यनित्य इत्याकारधर्मवशेन वक्तव्यः। न वा नित्याकारधर्मसम्भवः इत्याशयवानाह ----अपि चेति।  
अनित्यत्वं यदि नित्यं,कथमतदाकारं नित्याकारमन्यत्र शब्दादौ तदाकारतामनित्याकारतां इत्यर्थः। यद्यनित्यत्वधर्मादनित्यत्वयोगात् अनित्यः तदा दोषमाह--नापीत्यादिनाति प्रसङ्गच्चेत्यन्तेन । अतिप्रसङ्गं विभजते तदाकारे । घटत्वाकारे घटयोगादित्यर्थः। यथाशब्दो नित्यत्वयोगात् तथानित्यत्वमप्यनित्यमुच्यते, मानमन्थियर्थान्तर योगेन स्वभावतो वोभयथा तनसंशब्दान्मुक्तेन भुक्तमपि न सम्भवतीत्याह---अपि चेति।  
अतत्स्वभावानामनित्यत्वधर्मस्वभावरहितानामित्यर्थः। अथानित्यत्व धर्मस्वभाव एव घटादोयोऽभ्युपगम्यन्ते तदा दोषमाह----तेषामपीति। ध्वंसोवा अनित्यत्वं ध्वंसावच्छिन्नो।न च घटादयो भावभूतादिव्यभावा असन्तो भावरुपध्वंस तदवच्छिन्नसत्तास्वभावा भवितुमीशते । तथा स्वीकारे द्रव्यत्वादिव्याघात इत्यर्थः। अस्यामवे प्रतिज्ञायां हेतु कृकत्वं वेति विकल्पः । कृतपक्षे अकृतत्वधर्मयोगेन कथं कृतकम्। कृतकत्वं कृतकएवेति चेत्किं कृतकत्वान्तरयोगात्, स्व भावतो वा । न प्रथमः, अनवस्थानात् । न द्वितीयः, तत्स्वभावादीनां घटादीनां अकृतप्रसङ्गात् । तेषामपि तु कृतकत्वस्वभाववत्वे द्रव्यत्वव्याघातेति सर्वथा न सम्भवति हेत्वर्थः। अस्याभावे प्रतिज्ञायां साध्यसाधनानित्यत्वकृकतव्योः घटो द्दृष्टान्तः सोऽप्युक्तक्रमेण न सम्भवतीत्यावानाह ---एवमिति। एवं साध्यान्तरद्दृष्टान्तान्तरेष्वपि द्रष्टव्यम्। न पुनरत्रैवानुपमान इत्याह---अनेनैवेति।   
 पारमार्थिकधर्मस्वभावं न पारमार्थिकमङ्गीकृत्य साध्यसाधनयोगो लोके। तस्माद्ये वा दूषणस्वीकरणप्रवृत्ता नित्यसमायामेव जातौ निमग्ना इत्यर्थः। शब्दस्य नित्यत्वं शब्दादभिन्नं तदा शब्द एव । न चासौ स्वरुपणसाध्यं शब्दत्वेन शब्दत्वस्य सर्ववादिप्रसिद्धस्य साध्यत्वानुपपत्तेः। ततो जिज्ञासितधर्मविशिष्टतयाश्रयत्वं शब्दस्य, नान्यथा इत्यनतिरेकपक्षे आश्रयासिद्धिः। यदा व्यतिरेकं नित्यत्वं तदा तत्र सन्देहानुपपत्तेरसन्दिग्धे च वर्तमानस्य हेतोः सन्देहकालात्यये प्रयुक्तस्य कालात्ययापदिष्टो दूषणमिति। यदि च शब्दरुपानतिरिक्तमेव नित्यत्वं तदाकाशादेः सपक्षाद्विपक्षाच्च घटादयः शब्दस्य व्यावृत्तत्वेन साधारण्यमिति प्रयुज्यत इति विवेचनीयम्।  
ननु यदि धर्मिणस्तदा हीनत्वाविशेषात् कथं कस्यचिद्धर्मो न सर्वस्येति हृदि निधाय शङ्कते --तथापीति । कश्चिद्धर्मः कस्यचिदेव प्रमाणतः प्रतीयते न सर्वस्येति लोकव्यवस्थितिरित्याशयवान् परिहरति--यथादर्शनमिति।  
 इदं रस इति यथा, न तु रुपं रसो रसो रुप इति स्वभावः, तथायं धर्मो धर्मीत्यपि स्वभाव इत्यर्थः। आस्तां तावत्समवेतस्य धर्मस्वभावतो धर्मधर्मीभावो समवेतस्य कस्यचिदन्यदीयताव्यवहार इति दर्शयति--अत एवेति। आत्मसमवेतस्य ज्ञानेच्छादेर्घटज्ञानं घटेच्छेत्यादेः व्यवहारो घटीयतया लोके व्यवस्थितः । स्वभावादेवेति नियम्यते। न द्वयं धर्मो नास्य धर्मिणोऽन्यत्वादन्यसमवेतत्वाद्धा। घटवर्ति रुपं न पटस्येति यथा इति केचित्‌प्रत्यवतिष्ठन्ते। तान्प्रत्याह--व्याप्त्यसिद्धेरिति। घटस्योपलब्धिः घटधर्मोऽथवान्या चान्यसमवेता चात्मसमवेतत्वात् घटादन्यत्वाच्चेति व्याप्त्यसिद्धिः। तर्काङ्गपंचकेति मिथोविरोधो मूलशैथिल्यमिष्टपादानं अनुकूलं विपर्ययापर्यवसायित्वं वेति तर्काङ्गपञ्चकेवन्यतमहानिर्मिथो विरुद्धत्वन्मूलस्य व्याप्तिरुपस्य शैथिल्यं भङ्गं इति । इष्टापादनानुकूलविपर्ययापर्यवसानानि यथायथं द्रष्टव्यानीत्यर्थः।  
ननु बोद्धैः कार्यसमोदाहरणं यथा दर्शितम् तथा किं नाभ्युपगम्यते। अथाभ्युपगमवददुष्टतया पातस्याप्यभ्युपगन्तुमुचित्वात् । न चात्र दोषमुपलभामह इत्याशङ्कय तदुदाहरणमुपन्यस्य अनभ्युपगमहेतुं दोषमिति यत्तावदित्यादिना वर्ण्यसम इत्यतेन । यदि घटे कार्यत्वं मृद्दण्डादिपूर्वकत्वं च व्यापकं निवर्तमानं शब्दाकार्यत्वं निर्वर्तयतीत्युच्यते तदापकर्षसमजातिसङ्गृहीतमिदं उदाहरणं परेषामिति न कार्यसमासङ्कीर्णोदाहरणमिति नाभ्युपगच्छाम इत्याशयः । अथ न व्यापकभावमुपेक्षयामः,किन्तु भेदोक्तिमात्रं तदा द्दृष्टान्तगतकार्यत्वं न पक्ष इति तेन वर्ण्य इत्यवर्ण्यसमजातिसङ्गृहीतमुदाहरणमिति न कार्यसमासङ्कीर्णोदाहरणमिति तात्पर्यम्।  
ननु बौद्धोपदर्शितमुदाहरणं तावत् जात्युत्तरम्। कथमन्यथा अन्यजातावन्तर्भावं वर्णयांबभूव । न्यायभाष्याद्युगपद्दर्शितोदाहरणं जात्युत्तरमेव न भवति। कुतः कार्यसमोदाहरणं भविष्तीत्याशङ्कय यथाश्रुतमयमेवेति व्युत्पाद्य, अन्यथाव्याख्यानेन सङ्कीर्णोदाहरणमाह----यत्त्विति। ननु प्रतिषेधासमर्थत्वेनास्त्वित्यनैकान्तिकयोः जात्युत्तरं भविष्यतीत्यत आह---अन्यतरासिद्धेरिति। शब्दानित्यत्वे साध्ये यथा चाक्षुषत्वप्रमेयत्वयोः असिद्धयनैकान्तिकयोः प्रतिषेधासमर्थत्वं तथान्यतरासिद्धानैकान्तिकयोरपि प्रतिषेधसमर्थत्वान्न जात्युत्तरमिति सारम्।  
 किंचास्य व्याख्यातमुत्तरं जात्युत्तरं न च प्रकृतमुत्तरं तथेत्याह---नार्थव्याप्तेश्चेति। यदुत्तरं परसाधनमिव स्वात्मानं व्याप्नोति तज्जात्युत्तरमिति व्युत्पादिमधस्तादिति भावः। प्रयत्नान्तरं जन्मासिद्धमित्युक्ते सत्याह--असिद्धत्वादिति। यन्नासिद्धत्वं सिद्धं भवेत् तत्र दूषणसमर्थं यथा चाक्षुषत्वं यत्र त्वसिद्धं सिद्धं तत्र दूषणसमर्थं यथा प्रमेयत्वम्। नहि सिद्धशब्दे प्रमेयत्वमसिद्धं तद्वदत्रापि प्रयत्नान्तरीयकत्वमप्यसिद्धं न भवतीत्यतो दूषणसमर्थमिति शंकार्थः॥  
 भवत्वेवं तथापि जात्युत्तरमिति परिहरति--नेति। तस्मान्न्यायभाष्याद्युदाहृतकार्यसमोऽपि न कार्यसमजातिरित्यभिप्रायवान् पृच्छति---तत्कथमेतदिति। तारयति यथाकारमेवेतेति तथाहीत्यादिन्यनभिगत इत्यन्तेन लक्षणोदाहरणे असंकीर्णेन दर्शिते। नन्वियमपि प्रसङ्गसमेत्येके इत्यत आह--न चेति।  
 अनवस्थाभासप्रसञ्जनं प्रसङ्गसम इति व्याख्यातम्। न च प्रकृते तथा समस्ति। तस्मान्न प्रसङ्ग इत्यर्थः। अत्रैव युक्तयन्तरमाह--प्रमाणेति। प्रसङ्गसमे प्रमाणत्वं न व्यवस्थितम्। दूषणमपि तथा इह तु व्यवस्थितम्। अतोऽपि ततो भेदश्चेत्यर्थः। नन्वभिप्रायवर्णनेन छलमित्याशङ्कय आह,यत्र साधारणशब्दोच्चारणे विवक्षितमर्थं परित्यज्य अविवक्षितपुरस्कारेण दूषणं तच्छलं नान्यथेति परिहरति --न चेति। नन्वेवंविधमुत्तरं न दूषणसमर्थत्वान्न हेतोर्दूषणाभिधाने वाद्यभिहितहेतोः दूषयितुमशक्यत्वात् अन्यदूषणस्यान्यविंषयत्वादिति सुविदत्वात् । तथा च जात्युत्तरत्वमिति मन्तव्यम्। नन्वेवं सति भाष्यादिकमसङ्गतमेव किमित्यत आह--एवमेवेति । भाष्यादेरपि तात्पर्यं इति भाष्यादिकं अनेनैव प्रकारेण बोद्धव्यम्। अतो नासङ्गतमित्यर्थः। ननु यदि भाष्यादिकं अन्यथा बोद्धव्यम्, तर्ह्यक्षरार्थः कथमन्यथा कर्तव्य इत्यत आह--उदहारणेति। ....नन्विदमेवोदाहरणं कार्यसमायाः किं न कल्प्यते।  
तथा च नोक्ततात्पर्यसिद्धिरत एवाह---व्याप्तिरहिते इति । यथाश्रुतेरुपपत्तिरुक्तैव, सिद्धत्वानैकान्तिकत्वयोरजात्युत्तरत्वं प्रतिषेधसमर्थत्वात् अनात्मव्याप्तेश्चेति। यतो यथोक्तप्रकारेण जात्युत्तरत्वे सर्वत्र युक्तेस्तुल्यत्वादेतदुदाहरणवत् उदाहरणान्तरमपि सङ्गृह्य तेन त्विदमेवेति रहस्यम्। एतदेव भाष्यवार्तिकटीकासंवादेन द्रढयति--प्रयत्नानन्तरमित्यादिना तदाभासा चेयमित्यन्तेन । अत्र तु वस्तुविवेचनमुत्तरसूत्रम्। तत्र प्रयत्ने शब्दो मुख्योऽभ्युपेयते। तथा न सम्भवति। न हि प्रयत्नानन्तरं शब्दो निष्पद्यते। किं तर्हि संयोगविभागान्तरं ततस्तावेवाभिप्रेतौ सूत्रकारस्य प्रयत्नशब्देनेति । ननु प्रयत्नाद्यथा शब्दो न निष्पद्यते तथा संयोगविभागावपि न निष्पद्यतेतेत्याशंक्य पारम्पर्येणेत्युक्तम्। प्रयत्नाद्वायोः क्रियावतः संयोगविभागावित्यर्थः। विद्यमानस्य शब्दस्याभिव्यञ्जकत्वं प्रयत्नादीनां निवारयति--कार्यत्वेऽमभिव्यक्तिलक्षण इति । ननु शब्दस्य विद्यमानस्यानुपलब्धिरौणादिभ्यो भविष्यति घटपटादेरवि इत्यत आह ---न च शब्दस्येति।  
विद्यमानपदार्थानुपलब्धिरन्यत्र गमनावरणेन्द्रियदोषासमाहित मानसमभिव्यञ्जकाभावेभ्योद्दृष्टा। न च शब्दस्यान्यत्र गमनादयः सम्भवन्ति। श्रुतस्य कारणस्याश्रयणेऽपि ककारादीनां उपलब्धेरित्यर्थः। अभिव्यक्तपक्षनिषेधेन प्राकारान्तरसम्भवे संयोगविभागयोरुत्पत्तावेव व्यापार इति दर्शयति--एतनेति।  
प्रत्युत्तरसूत्रप्रयोजनं शिष्ये शिक्षिताश्च शिष्याः सम्यगुत्तरं जात्यभावं न निर्वाणनिपुणास्तत्वावबोधवन्तो जयपराजयव्यवस्थास्वतश्च भवन्तश्च लोके परां ख्यातिं अवगचछन्त इतरेभ्योऽभिद्यन्ते । प्रत्युत्तरसूत्रप्रयोजनमभिधाय षट्पक्षीप्रतिपादकसूत्रप्रयोजनमाह---अन्यथेति। सूत्रकारप्रदर्शितप्रकारमगृहन्तः स्वप्रज्ञाभिमानेन यत्किंचिदसदुत्तरं ब्रुवन्तः । कार्यसमयामेव जातौ प्रयुक्तायामुदाहरणं दर्शयितुं "प्रतिषेधेऽपि समानो दोष"इति सूत्रस्य अर्थं तावद्विवेचयति--तथाहीति। शब्दो नित्यः कार्यत्वात् घटवदिति वादिनोक्ते प्रतिवादिना चासिद्धत्वमाशङ्कय तत्सिद्धये प्रयत्नानन्तरोपलब्धेति हेतुर्वक्तव्यः स चानैकान्तिक इति । कार्यसमोदाहरणं स्वयमेव परिहरति कल्पितहेतुदूषणवद्यथानैकान्त उक्तप्रयत्नानन्तरोपलब्धिः कार्यत्वसिद्धयर्थं नैयायिकेन वक्तव्येति स्वयमुत्प्रेक्षितम् । तथा च तत्राप्यनैकान्तिकत्वमिति कार्यसमोदाहरणमित्यर्थः।  
 अस्यैव सूत्रस्य व्याख्यानान्तरमाह---अथवेति। अनैकान्तिकत्वदूषणं साधनस्य साधकत्वं धर्मं निवारयति। न तु स्वरुपसत्वं निषेधति । न हि ये अनैकान्तिकास्ते यथा असाधका अभिमताः तथा स्वरुपतो न सतीत्यभिमतनित्यत्वादिष्टासाध्येषु प्रमेयत्वादीनां साधकानामपि स्वुरुपसत्वस्य सर्ववादिसम्मतत्वात् । अपरमपि व्याख्यानान्तरमाह---अथवेति। यथा मत्पक्षस्तद्धेतुर्वा सदोषः तथा त्वत्पक्षोऽपि त्वदुक्तप्रतिषेधहेतुरपि सदोष इत्यभिधाय यं कंचिद्दोषमाहेत्यर्थः। त्रिषु पक्षेषु सूत्रार्थतया वर्णितेषु यथाक्रमवस्तुगतिं विभावयति---तदत्रेति। प्रथमवादिना तृतीयस्थानस्थितेन द्वितीयवादिना प्रत्यभिहितुं प्रयत्नानन्तरोपलब्धिरनैकान्तिकी । तथा च यथा मत्पक्षेऽनैकान्तिकत्वं प्रयत्नानन्तरोपलब्धेस्तथा त्वत्पक्षेऽपीत्यनेनाभिप्रायेण प्रवृत्तिमता अनिष्टापादानानुज्ञा। प्रयत्नानन्तरोपलब्धेः परोऽप्यभिव्यक्तिसाधनत्वेनानभ्युपगमात् इत्यर्थः।  
 द्वितीयपक्षे इति अनैकान्तिकमनैकान्तिकमित्यर्थः। वाग्वृत्तिव्यत्ययेन प्रत्यवस्थानं वाक्छलमिति प्रयुक्तस्य किंचिन्निषेधति किंचिन्नेत्यत्र संचार्यप्रत्यवस्थानं वाक्छलमित्यर्थः। तृतीयपक्षे त्विति। यत्किंचिद्दोषमाहेति पक्षेत्यर्थः। यथा मत्पक्षे दोषसंभवस्तदत्राप्यनैकान्तिकशब्दस्य साध्यतज्जातीयान्यवृत्तित्वाभिप्रायेण प्रवृत्तस्य प्रथमस्थाने तृतीयस्थाने मतानुज्ञा दुष्परिहरा । दोषान्तराभिधाने पूर्वदोषस्य द्वितीयवादिनाभिहितस्यानुद्धारेण प्रयत्नानन्तरोपलब्धेरभिव्यक्तिसाधकत्वेनाभ्युपगमादनिष्टभ्रमेणेष्टापादानस्य मतानुज्ञात्वादित्यर्थः। उत्तरसूत्रमवतारयति--तत्किमिति। सर्वत्रैवमिति सूत्रस्यार्थः । यथा सार्यसमायां जातौ प्रत्युत्तराभासो दर्शितः तथा सर्वस्यां जातावेवं प्रत्युत्तराभासक्रमो द्रष्टव्य इति । शिष्यशिक्षिततयैतदेव स्पष्टयति--तर्हीत्यादिना सूत्रार्थ इत्यन्तेन ।  
 नन्वेतत्सूत्रं षट्पक्षीसूत्रानन्तरं वक्तुतं युक्तं, किमन्योक्त एवोक्तमित्याशङ्कय इहोक्तेः प्रयोजनमाह---यद्यपीत्यादिना। न षट्पक्षी व्यसनितया प्रतिपाद्यते । किं तर्हि उपमेयासुज्ञत्वप्रयोजनतया । तच्चोभयासुज्ञत्वं त्रिचतुःपञ्चपक्षेष्वसमानमितितदर्थमर्धोक्त एवोक्तमिदं सूत्रमित्यर्थः। ननु यदि उभयासुज्ञत्वप्रतिपत्तिफला ष़ट्पक्षी तदा प्रथमवादिनि समीचीनासमीचीनसाधनमभिधायोपरते सति द्वितीयवादिनि दूषणाभासवादिनि विरते सति प्रथमवादि तृतीयस्थानपतितो यदा द्वितीयवाद्यभिमतदूषणोद्धारमभिधाय यत्किंचिद्दूषणाभासमभिधत्ते तदा वादिप्रतिवादिनोरुभयोः असुज्ञत्वावधारणात् त्रिपक्षीव्यवस्थितिरिति कुतः चतुर्थपक्षसंभव इत्याशयवानाशङ्कते----तथापीति। एकदेशिमतेन परिहारं आह--अत्र कश्चिदिति।यद्यपि एवं, तथापि केचित्सभ्या मृदुमात्रप्रज्ञाः, केचिच्च मध्चमात्रप्रतिज्ञाः कठोराकठोरहृदयाश्च । अतो नियमो नास्तीति तृतीपक्ष एवासुज्ञत्वमुद्भावयन्ते। येऽधिकप्रज्ञाः निष्ठुरहृदयास्ते झटित्युभयोरज्ञत्वं अवधार्य सुज्ञत्वमुद्भाव्य कथा विच्छिदन्ति । ये तु मृदुमध्यमाप्रज्ञा न ते झटित्युभयोरसुज्ञत्वमुपगच्छन्ति । अनवगच्छन्तश्च कथं ततोद्भाव्य कथाविच्छेदना भविष्यन्ति । असुज्ञत्वमभिगच्छन्तोऽपि मृदुहृदयत्वान्न परस्य तथात्वं झटिति वक्तुमुत्सहन्त इति चतुर्थादिपक्षानवकाश इति रहस्यम्।  
तदेतदेकदेशिमतं निराकरोति--तदशिष्यमितीति । यद्यज्ञः न सभ्यः ज्ञानवन्तः अन्यं नाज्ञाः पृथग्ज्ञानवन्तोऽपि तत्वं न वदन्ति, तदपि न युक्तम्। ज्ञानवता यथार्थवादित्वस्य लोकशास्त्रविरुद्धत्वात् । अन्यथाब्रुवाणस्य वा लोकगर्हितत्वप्रसङ्गादित्यर्थः। नन्वेवं सति तृतीयपक्ष एवोभयोः असुज्ञत्वानवधारणात् पूर्वोक्तपूर्वपक्षो न समाहित इति मन्वानः शंकते---कथं तर्हीति । परिहरति---अवसरेति । एतदेव विशदयति---तथाहीत्यादिना संक्षेप इत्यन्तेन। एवमनियमे न त्रिचतुः पञ्चषष्ठपक्षीपर्यन्तनियमे व्ययस्थिते चतुर्थादिपक्षप्रतिपादकसूत्राणामवतारपुरस्सरमक्षरार्थं व्याचष्टे--चतुर्थं पक्षमाह इत्यादिना इत्यर्थः इत्यन्तेनेति॥  
 इति भगवत्पादाचार्यस्य श्रीवामेश्वरध्वजविरचिते न्यायपरिशिष्टनिबन्धे  
 प्रथमाह्निकं समाप्तम्॥

॥ अथ द्वितीयाह्निक---व्याख्यानमारभ्यते॥  
निग्रहस्थानेनैव समस्तकथामुद्राणां जातीनामपि पूर्वोक्तानां स्वलक्षणलक्षितानां निग्हस्थानविशेषनिरनुयोगादिहा (नियोगाः) न्तर्भावात् जातिविशेषलक्षणानन्तरं निग्रहस्थानं विशेषलक्षणमित्याह---अथेति। न रुढिनियमतं किन्तु यौगिकमित्याह---कथायामिति । वादिप्रतिवादिनोः परस्परापेक्षया जयपराजयौचित्येन न त्वन्यथेति पाषाणरेखेयम्। तथा च वादिना खण्डिताहंकारेण वादिना प्रतिवादिनोऽहंकारखण्डनं प्रतिवादिनो निग्रहोऽसुज्ञत्वस्वभावः । 'स एतेषु इयत्वस्वेवं नामकेष्ववतिष्ठति'इत्येतदधीनप्रतिपत्तिशङ्का  
तूदाहरणहानिविरोधानामपि भवान् विभागो न न्यूनाधिकसंख्याव्यवच्छेदार्थमित्यत आह--हेतुहानीति।  
यथा चैतत् तथात्रैव लक्षणावसरे स्पष्टीभविष्यति इत्याह--अवसरेति।  
ननु जातिविभागसूत्रवदत्रापि समासः किं न कृत इति हृदि निधायाह--एकेति। हेत्वाभासश्चेत्यत्र चशब्दोपादानं किमर्थमिति हृदि निधाय उत्तरमाह--चस्त्वर्थः इति । तुशब्दो विशेषवचनस्तेन कथायामेवैतेषां निग्रहस्थानत्वं नान्यथेत्यर्थः। ननु साध्यधर्मप्रत्यनीकेन धर्मेण प्रत्यवस्थिते प्रतिद्दृष्टान्तधर्मं स्वद्दृष्टान्तेऽनुजानन् वादी प्रतिज्ञां जहातीतिप्रतिज्ञाहानिः । निदर्शनं अनित्यः शब्दः ऐन्द्रियकत्वात् घटवदिति कृते पर आह द्दृष्टमैन्द्रियकं सामान्यं नित्यम्। कामं घटोऽपि नित्योऽस्त्विति।  
स खल्वयं साधनस्य द्दृष्टान्तं च जहत् प्रतिज्ञां जहातीत्युपजारेण निग्रहस्थानम्। न वा प्रथानासम्भव उपचारो लभ्यत इति प्रतिज्ञाहानेर्मुख्यो विषयो वक्तव्य इति वदता यथाश्रुतिभाष्यमनभिमतं, उभयदोषत्वादित्यर्थः । तर्हि द्दृष्टश्चासावन्ते व्यवस्थित इति द्दृष्टान्तः। स्वश्चासौ द्दृष्टान्तश्चेति स्वद्दृष्टान्तः। स्वद्दृष्टान्तशब्देन प्रतिपक्ष एव अभिधीयते। प्रतिद्दृष्टान्तशब्देन प्रतिपक्षः । प्रतिश्चासौ द्दृष्टान्तश्चेति। एतदुक्तं भवति पक्षस्य यो धर्मः त्वं सपक्षेऽभ्यनुजानातीति यथा अनित्यः शब्दः ऐन्द्रियकत्वादिति द्वितीयपक्षवादिसामान्येन प्रत्यवस्थितं इदमाह---यदि सामान्यमैन्द्रियकं नित्यं द्दृष्टमिति, शब्दोऽप्येवं भवत्युत । न ह्येषा प्रतिज्ञाहानिः प्रागनेन प्रतिज्ञातमनित्य इति सामान्येन प्रत्यवस्थित इदमाह---नित्य इति । प्राक् प्रमाणावधारितार्थपरित्यागाद्धि प्रवृत्तितो निग्रहस्थानमिति वार्तिककृद्याख्यानमस्तु शोभनं इति हृदि निधाय तदपि न यथाश्रुतिग्राह्यमित्याह--यथावार्तिकं चेति । यथा भाष्यकारव्याख्यानमुख्यासंग्रहगौणत्वप्रसङ्गभ्यां यथाश्रुति न युक्तं, न तथा वार्तिककृद्याख्यानमव्यापकत्वात् अयुक्तमिति तात्पर्यम्।  
ननु पक्षादिहानिः न निग्रहस्थानम्। किन्तु प्रतिज्ञाहानिरेव निग्रहस्थायमतो नाव्यापकं वार्तिककृद्याख्याख्यानमित्याशंक्य परिरहति---न च सेति। ययैव युक्तया प्रतिज्ञाहानिर्निग्रहस्थानं, एवंयुक्तया पक्षादिहानिरपि न निग्रहस्थानं तत्तुल्ययोगक्षेमत्वादित्यर्थः । तदेवं भाष्यवार्तिकव्याख्या....सूच.....मेतन्न संगच्छते।न चान्यद्याख्यानं, अस्योपलब्धिबाधितत्वादिति हृदि निधाय शंकते ---कथिमेतदिति। यथाश्रुति भाष्यं वार्तिकं च लक्षणतया न युक्तम्। लक्षणोपलक्षणतया तु युक्तमित्याशयवान् समाधत्ते---उच्यते इति । लक्षणपदं प्रतिद्दृष्टान्तधर्माभ्यनुज्ञा स्वद्दृष्ट इति । लक्ष्यपदं प्रतिज्ञाहानिरिति। तेन लक्षणोपलक्षणैकपदविवरणं परं भाष्यम्। न तु लक्षणपदविवरणयुक्तता दोषः स्यात् । वार्तिकमपि लक्ष्यपदोपलक्ष्यप्रतिज्ञाहानिरिति पदव्याख्यानपरम्। अतो नाव्यापकतादोषावकाश इति रहस्यम्।  
 प्रतिज्ञाहानिरिति कृते पक्षहेतुद्दृष्टान्तदूषणहानितामसंग्रहे अव्यापकतालक्षणदोषो दुष्परिहारः स्यात् । उपलक्षणपक्षहेतुपरिहारोऽव्यापकतादोष इत्यभिप्रायः। ननु यद्युपलक्षणत्वमभिमतं वार्तिककारस्य, तदा किमिति प्रतिज्ञाया एवं हानिमुदाहृतवान्;न तु पक्षादिहानिमित्यत आह--मुख्यार्थद्वारकमिति। उपलक्षणमन्तरेण प्रतिज्ञाया हानिः प्रतिज्ञाहानिरित्यव्यापकत्वमाशंक्य उपलक्षणपक्षः आश्रितः। यच्चोपलक्ष्यते चेन्न स्वीकृतोक्तत्यागः । प्रतिज्ञाहानिरिति लक्षणं सर्वसंग्राहकं इष्टम्। एतदेव किं पुनरित्यादिना सूत्रार्थ इत्यन्तेन स्फुटति। प्रतिज्ञा हि साध्यनिर्देशः। स च निर्वाह्यः। तेनान्योऽपि तथाभूत उपलक्ष्यते। तेन स्वीकृतोक्तत्यागः प्रतिज्ञाहानिरिति लक्षणं सर्वसंग्राहकमिष्टम्। अतः सर्वं रमणीयमिति।  
नन्वेवमुपलक्षणवर्णने निर्वचनसामर्थ्यादेव समस्ताभिमतलाभ इति सूत्रे लक्षणवचनमयुक्तमिति ये वर्णयन्ति तान् प्रत्याह--एवं चेति । यदि निर्वचनसामर्थ्यमात्रं नाश्रीयते,तदा कंसत एव व्याहानिरिति सेव प्रतिज्ञाहानिः, न पुनरर्थतो वा हानिः साधनहानिरितिस्यात् । उभयथा च हानिरेवात्राभिमतेति प्रतिपादनार्थः लक्षणारम्भप्रयोजनमित्यर्थः। तदुभयं दर्शयति--यदि दुष्टमेतदिति। एवं तावत् सूत्रगतलक्ष्यलक्षणपदोपादानप्रयोजनं सामर्थ्ययत्नमुभयथाहानिरियं प्रवर्तते। तदुभयं वार्तिकभाष्यव्याख्योपलक्षितप्रकारदर्शने समर्थयति तद्वार्तिकदिशा इत्यादिना तद्विपरीतोऽवगत इत्यन्तेन। तद्विपरीतस्तभावो वा, माभूदेवमिति एकमकारः । तद्विरुद्धं च वान्यथास्त्वित्येवं आकारः । इत्युभयं लभ्यत इति न किंचित्स्वयं परिकल्पितमिति सारम्। अनेकप्रकारा प्रतिज्ञाहानिर्भवतीति। यथाश्रुते भाष्यवार्तिके उपलक्षणतया व्याख्याते । तत्र वार्तिकोदाहरणमवान्तरभेदेन दर्शयति---तत्रेति।  
 साध्यसाधनपक्षहानयोः विशेषणद्वारापि संम्भवतीति दर्शयति--न इत्यादिना पक्षावशेष हानिरित्यन्तेन । द्दृष्टान्तरहानेः किमुदाहरणमित्यत आह---द्दृष्टान्तहानिस्त्वति। प्रत्यक्षगुणत्वादिति । प्रत्यक्षश्चासौ गुणश्चेति। न च द्यणुकं तथा । तस्यातीन्द्रियत्वेन द्रव्यत्वेन च प्रत्यक्षगुणत्वाविरुद्धत्वात्। द्दृष्टान्तहानेरुदाहरणान्तरमाह--अथवेति। यत् क्षणिकं न भवति, तत्सदपि न भवति, यथा खरविषाणमिति व्यतिरेकद्दृष्टान्ते उपन्यस्ते न खरविषाणं प्रमाणगोचरः। न च तत्र साध्याभावसाधनाभावौ प्रामाणिकाविति दूषिते सति आह--अस्तु घटएवान्यवयेनेति। भाष्यकारोदाहरणमवान्तरभेदेन दर्शयति--साधनधर्महानिस्त्विति । द्दृष्टान्तगतत्वेनेति अत्रापि बोद्धव्यम्। अत एवाह--पूर्ववदिति। अनित्यः शब्दः प्रत्यक्षत्वात् द्यगुणकवदित्युक्ते गुणत्वं साधनं द्यणुके नास्तीति साधनविकलतया दूषिते, अस्तु तर्हि कार्यत्वाधारतया इदमेव द्यणुकमेवेति कार्यत्वाधारतया वदस्तस्तव प्रत्यक्षगुणत्वविपरीताभ्युपगमः प्रतिज्ञाहानिरित्यर्थः। द्दृष्टान्तगतसाध्यसाधनहानिमुदाहृत्य द्दृष्टान्तविशेषणहानिमुदाहरणद्वयेन दर्शयति--तद्यथेत्यादिना पादानर्थक्य इत्यन्तेन । द्दृष्टान्तगतसाध्यविशेषणहानेरुदाहरणमाह---यत्कार्यमिति। पूर्ववच्चेति । व्याख्याकर्तृपूर्वकेत्यनेनाभिमतसिद्धेर्बुद्धि तदिति विशेषणसामर्थ्ये दर्शिते सतीत्यर्थः। यत्प्रयत्नाकार्यं तदनित्यं यथा घट इत्युदाहृते, कार्यत्वमेव केवलमनित्यत्वेन प्रतिबद्धम्। अतः प्रयत्नविशेषणमसमर्थमिति प्रत्युक्ते, यत्कार्यमेवास्त्विति साधनविशेषणहानिरिति दर्शयति--एवं पूर्ववदिति। द्रष्टव्येति पूरणीयम्। दूषणहानिमुदाहर्तुं विषयं तावदाह--निरनुयोज्येति। अदोषदोषोद्‌भावनं निरनुयोज्यानुयोगो नाम निग्रहस्थानं तन्निरनुयोगं परिहर्तुं यदा दूषणान्तरमुपादत्ते तदाह उक्तं दूषणपरित्यागात् प्रतिज्ञाहान्यादि गृह्यते । अपरित्यागे पूर्वनिग्रहप्रवृत्तेः दुष्परिहरत्वात् दूषणान्तरोपादनानुपपत्तेश्चेति पाषाणेरेखयम्। तदुत्तरपांसुपूरणमात्रेणापनेतुं न शक्यते इति सारम्।  
शिष्यबुद्धिविवर्धनाय दूषणहानोदाहरणं आह---यथा यदीति। शब्दो नित्यः जातिमत्वे सति अस्मदादिबाह्यकरणप्रत्यक्षत्वादित्युक्ते सति अयमसिद्धो हेतुरिति वादिना दूषिते सति वाद्याह---उक्तस्य हेतोरसिद्धत्वं नास्ति। शब्दस्य जातिमत्वमस्मदादिबाह्यकरणप्रत्यक्षत्वं च उभयवादिसम्मतम्। अतोऽसिद्धिविधुरे अप्रसिद्धिप्रतिपादनदूषणाभासतया निरनुयोज्यानुयोगो नाम निवारितमापतितमिति । तदुद्विधीर्षुराह--यदि नाम अयमसिद्धः, अस्तु तर्हि बाधित इत्यादि योज्यमिति । उपलक्षणं च एतन्माभूत्। असिद्ध इत्युक्तेरपि कण्ठतो दूषणहानिरुपत्वानिवारणादन्यथाऽस्त्विति च द्वितीयप्रकारस्य साक्षादुपन्यस्तत्वादसिद्धिवत् दूषणान्तराभिधानोऽपि तत्परिहारे दूषणान्तरपरिग्रहस्यापि पूर्वोक्तप्रकारेण दूषणहानेः संभवादित्यपि द्रष्टव्यमिति आदिपदेन संग्राह्यमिति।  
 ननु अभ्यस्तशास्त्राणां स्वस्थानां स्वीकृतोक्तपरित्यागानुपपत्तेरुक्तेरसम्भव इत्यत आह---एतासामिति। शास्त्राभ्यासरतानामेव प्राक्तनदुरितसंपत्तिवशेन भ्रमादुक्तपरित्यागसंभवादित्यर्थः। एतदेवाशंक्य दर्शयति---शास्त्रेत्यादिना मोहमहितभित्यन्तेनेति।  
 ननु प्रतिज्ञाहानेरुभयथापि न निग्रहस्थानत्वम्। तथाहि, यदि साधने प्रयुक्ते द्वितीयवादिना तत्साधनं न दूषितम्, तदा तेनैव दूषणेन दूषिते वादिनि गृहीते कथोपरतौ प्रतिज्ञाहानेरवसर एव न नास्ति तत्कुले निग्रहस्थानत्वम्। अथ न दूषितम्, तथा परित्यागानुपपत्तेरपि निग्रहस्थानं प्रतिज्ञाहानिरित्याशंक्याह---पूर्वे पूर्वनिग्रहप्रवृत्तावेव। पूर्वनिग्रहोद्दिधीर्षया परित्यागसंभवे अस्य निग्रहस्थानत्वं इति मन्वानः परिहरति---नेति । दुष्टत्वसाधनोपादाने पुरुषत्वस्यादुष्टत्वं उन्नीयते, नान्यथा। ततोऽदुष्टत्वस्य साधनस्य परित्यागेनात्मनो दुष्टत्वमिच्छतो न शक्यः पूर्वनिग्रहो वक्तुभित्याशयवतो विवरं क्षणमित्याह--न हीति।  
 एवं पूर्वनिग्रहनिवृत्त्यर्थं प्रवृत्तौ न वादी पूर्वनिग्रहेण शक्यो निगृहीतुमितित्यागेनैव निगृह्यते । त्यागस्य दुष्परिहरत्वात् । त्यागानुपादाने पूर्वनिग्रहस्य वज्रलेपायभानत्वात् इत्याशयवानुपसंहरति---न त इति। त्यागेन पूर्वनिग्रहपरिहारो भवतु, मा तथापि तदर्थमयं प्रवृत्तः त्यागमुपात्तवान्। तथा च त्यागमनुभाव्य न पूर्वनिग्रहव्यवस्थितिः। तस्यास्तेन परिभूतत्वात् । तत एवं वक्तव्यमदुष्टबुद्धया त्वया पूर्वोपात्तं परित्यक्तम्। अदुष्टबुद्धौ त्यागानुपपत्तेः स्वतस्त्यागोऽपि पूर्ववाक्यदुष्टत्वं प्रकटयतीति पूर्वनिग्रहव्यवस्थापनायेत्युक्तम्। ....स्त्यवदिति॥.....यथा सम्यक्यसाधनोपादानभावनीया अन्यथा तत्त्वप्रतिपत्तिः न स्यादसद्विषयानेव दूषणाभासेन दूषिते दुष्ट....तेत्साधनमिति बुद्धमानः परित्यजति। तस्य परित्यागस्य स्वयमशक्तिदूषकत्वात् अस्यापि भावापत्तेः सुलभत्वादित्यर्थः। ननु प्रतिज्ञाहानिरित्यत्र स्वयमशक्तिदूषकत्वात् अस्यापि भावापत्तेः सुलभत्वादित्यर्थः। ननु प्रतिज्ञाहानिरित्यत्र विरोधे अन्तरविरोधलक्षणाक्रान्तत्वात् ततो न पृथक् निग्रहस्थानमितिं शंकते--तथापीति।  
 विरोधस्य विरोधिद्यप्रवृत्त्यधीनप्रतिपत्तिकत्वात् विरोधिनोः परिग्रहत्यागयोः पूर्वप्रतीतिरभ्युपगन्तव्या। तथा च विरोधोपेक्षया त्यागस्य प्रथमस्फुरणात्तस्य चासक्तिसंसूचकत्वेन निग्रहस्थानत्वाविरोधात्तेन निगृहीते वादिनि तदुत्तरकालभाविना विरोधेन मृतमारणप्रसङ्गादित्याशयवान् परिहरति---तत्त्यागमनुद्भाव्येति। असत्साधन एवेयं प्रतिज्ञाहानिः । तथैव भाष्यकारादिभिरुद्धाहृतत्वादिति ये वदन्ति तान्प्रत्याह---सेयमिति।  
यथा सत्साधने वक्तव्ये भ्रमादसत्साधनं ब्रूते, तथा सत्साधनेऽभिहिते भ्रमादसत्साधनमभिहितमिति बुद्धिमतः परित्यागसम्भव इत्यर्थः ।  
 ननु एवं पतितापि प्रतिज्ञाहानिर्नेत्याह---प्रत्युत्तरेति । वादिना दूषिताद्भाव्यते विरोधाभावादित्याशंक्य अवश्योद्भाव्यत्वं अनुभावने विरोधं चाह--तदुत्तरेत्यादिना हेतुरित्यन्तेन । लक्ष्यं लक्षणमुत्थितिरिति दर्शयित्वा स्थितिपदं मूलं फलं दर्शयति---आपन्नेति। आपन्नदोषः स्थितिपदं स्थितेः पदं स्थानम्। आपन्नदोषे सति प्रतिज्ञां जहाति नान्यथा । तत्परिजिहीर्षया मूलं फलं तदूभ्रान्तिरिति। ननु सदसद्विषत्वे प्रतिज्ञाहानिः किं अविशेषः किं वा कश्चिद्विशेष इति शंकां हृदि निधाय विशेषमाह---सम्बन्धावि । शेषनिधास्य शेषविधौ पर्यवसानत्वेन लोकसिद्धत्वादसन्धानेन केवलेव प्रतिज्ञाहानिरिति इतरनिग्रहग्रन्थः । तस्य धानात्समीचीनसाधनवादिनः परेण दूषणाभासेनादूषितसाधनस्य व्यामोहात् दूषणाभासता। नास्योक्तसाधनस्य न केवला प्रतिज्ञाहानिः, किन्तु पर्यनुयोज्योपेक्षणनिग्रहस्थानसहचरितात् दूषणाभासेन पर्यनुयोज्योपेक्षणादित्यर्थः। नन्वेवंभूता प्रतिज्ञाहानिः किमुद्भावनीया सर्वकथासु, किं वोपेक्षणीया, किं वा क्वचिदुद्भाव्य क्वचिदुपेक्षणीयेति संशयानं प्रति बोधयितुं व्यवस्थां दर्शयति--उद्भाविता चेति । जल्पवितण्डयोरिति शेषः। अत एवाग्रेपादे त्विति सङ्गच्छते । किं सद्विषयाप्युपेक्षणीया । अन्यथा तत्त्वप्रतिपत्तिर्न स्यात् । असद्विषया तूपेक्षणीयाः तथैव तत्त्वप्रतिपत्तिसम्भवादित्यर्थः। सुज्ञेन कथायां तद्वक्तव्यं साधनदूषणम्। यावत्प्रमाणतो निर्वहति, यथा च लोके श्लाघमर्हति, नेतरथेत्यभिप्रायवानुपसंहरति---उक्तमिति। सम्यक् साधनं सम्यग्दूषणं यदोक्तं भवति तदा तथा निर्वहति। पुनः साधनदूषणाभासयोरुक्तयोः निर्वाहसम्भव इति रहस्यमित्यर्थः। प्रतिज्ञान्तरलक्षणसूत्रं पठित्वा व्याख्याय चोदाहरणं दर्शयितुं पृच्छति ---कथमिति। एवं तावदुदाहरणानि स्वयमुक्तवान्। भाष्यकाराद्युपदर्शितोदाहरणं नोदाहरणमिति पण्डितंमन्येनोक्तमुपन्यस्य समर्थयति--इदं त्विति। ननु यथा सर्वगतत्वेऽप्यैन्द्रियकत्वमेव हेतुः, तदा नित्यत्वे साध्ये नित्येऽपि सामान्यगतत्वेन अनैकान्तिकमुक्तं, तथा सर्वगतत्वे साध्येऽपि सर्वगते सामान्येऽनैकान्तिकम्। अतो नोक्तदोषपरिहार इत्यभिसंधिन शंकते---तदद्यापीति । पूर्वोऽनैकान्तिकत्वलक्षणो दोषोऽनुवर्तते।ऐन्द्रियकत्वेनासर्वगतत्वेऽपि साध्येऽनैकान्तिकत्वं तदवस्थितमित्यपि द्रष्टव्यम्। ननु अनैकान्तिकत्वे निगृहीतवादिनि पुनः प्रतिज्ञान्तरेण निग्रहसम्भवान्न किंचिदनुपपन्नमित्याशंक्याह---न चेति। निगृहीतस्य पुनर्निग्रहो न सम्भवति। न हि मृतस्य मारणसम्भवो लोके। पूर्वं निग्रहपरिहारपरिजिहीर्षया यत्र पूर्वनिग्रहपरिहारो जातः तत्र न, पूर्वं निग्रहस्थितिपरिहृतत्वात् । प्रतिज्ञान्तरनिग्रहे हीर्षया यत्र पूर्वनिग्रहपरिहारोऽभूत्, तत्रापि प्रतिज्ञान्तरस्य पुरस्फूर्तिकतया उद्भावनानुपपत्तेस्तस्य निश्चितत्वात् पूर्वस्य च सन्दिग्धत्वात् तत्परिहारार्थमस्य प्रवृत्तत्वात् क्वचित्परिहारार्थं प्रवृत्तस्य परिहारदर्शनादर्शनार्थः क्वचिदिति सन्देहसन्देहेन निश्चितानिश्चितयोः निश्चितस्य अवश्योद्भाव्यतयापि मृतमारणसम्भव इत्याशयवान् परिहरति---नेति।  
ननु यत्र पूर्वदोषपरिहारो वृत्तः प्रतिज्ञान्तरकरणे, तत्र तावत् प्रतिज्ञान्तरमेव निग्रहस्थानं;अन्यस्यासम्भवात् इति किमत्र वक्तव्यम्?यत्र तु प्रतिज्ञान्तरकरणेऽपि अभाग्ययोगात् पूर्वदोषतादवस्थ्यं, तत्र प्रतिज्ञान्तरमुपेक्ष्य पूर्वदोषोद्भावनमेव अन्याय्यमिति हृदि निधाय शंकते--तथापीति। यत्र यत्र परिहृतं पूर्वदूषणं तत्रेत्यर्थः । यत्र तु परिहृतं तत्र पूर्वदोषो नास्ति, किमुद्भाव्य तमित्यभिप्रायः। अत्रापि प्रतिज्ञान्तरमनुद्भाव्य न पूर्वदोषोद्भानसंभवः। तदुद्भावने तु तेनैव पुरस्फूर्तिकेन निगृहीतो वादी। समाप्ता कथा। क्व पूर्वं निग्रहोद्भावनावकाश इत्याशयवान् परिहरति--नैवं हीति। ननु यथा प्रतिज्ञाहानिपदं हेतुहान्यादिकमुपलक्षयतीति समर्थितम्, तथा प्रतिज्ञान्तरपदं हेत्वन्तरादिकमुपलक्षयतुः किमर्थं हेत्वन्तरं पृथगुच्यते सूत्रकारेणेति मन्यमानं प्रति शङ्कापूर्वकं पृथगुपादानप्रयोजनं दर्शयति--अथेति। ननु विशेषोपादानादपि शिष्यस्य हानिः। तथा च प्रतिज्ञान्तरं प्रतिज्ञाहानिरेवेति मन्यमानस्य मतमाशंक्य निराकरोति--इदं त्विति। सुबोधमितरत् । ननु यथाश्रुते सूत्रे लक्ष्यपदपर्यालोचनया यदि प्रतिज्ञाया हेत्वादिभिर्विरोधोऽभिहितः प्रतिज्ञावाक्यपदयोः विरोधो न व्याप्यते। अथ प्रतिज्ञायां पदयोर्विरोधोऽभिमतः, तदा प्रतिज्ञाया हेत्वादिभिर्विरोधो न लभ्यते। ततश्चोभयथा अव्याप्तिरिति। एवं लक्षणपदपर्यालचनया प्रतिज्ञाहेत्वोर्लाभे प्रतिज्ञानिगमनयोः प्रतिज्ञोपनययोः हेतुवचनयोरित्यादिविरोधो नोपलभ्यत इति पुनरव्याप्तिरिति मन्वानो लक्ष्यलक्षणयोरुपलक्षमपरतया व्याख्यानेन सर्वं समंजसयति--अत्रेति। ये पुनः प्रतिज्ञायाः पदयोर्विरोधं नानुमन्यन्ते, प्रतिज्ञाहेत्वोर्वाक्ययोः विरोधप्रतिपादनोपलक्षणपक्षेप्यवयवान्तरविरोधोपलक्षणेन तदंशविरोधस्याप्रतिप्रतिपादनादिति सूत्रकाराभिप्रायं वर्णयन्तः, तान्प्रति भ्रमं निवारयति---एकपदेति। यद्यवयवान्तरोलक्षणमेवभिमतं भवेत् सूत्रकारस्य, तदा प्रतिज्ञाहेत्वार्विरोधः प्रतिज्ञाहेतुविरोध इति यन्नोक्तं तेन बोधयति प्रतिज्ञायां पदयोर्विरोधोऽपि संगृह्यते। असङ्ग्रहपक्षे यथोक्तमेवाभिदध्यामिति रहस्यम्। अत एवाह--सूत्रार्थ इति ।  
ननु अपसिद्धान्तविरोधयोः कथं भेद इत्यत आह--एककर्तृकेति। नन्वेककर्तृकत्वमेव कुतो लभ्यत इति चेन्न, प्रतिज्ञाहेत्वोरेकेन वक्त्रोच्चार्यमाणयोः विरोधप्रदर्शनेनैकवक्तृवाक्यलाभः । अपसिद्धान्तस्य तु सिद्धान्तविपरीताभ्युपगमरुपस्य सूत्रकारादिवदनवादिप्रतिवादिवचनविषयत्वादनेकवक्तृवाक्यविषयत्वम्। अतो महान् भेद इत्यभिप्रायः । ननु विरुद्धहेत्वाभासनिग्रहस्थानविरोधनिग्रहस्थानयोः कथं भेद इत्यत आह--विपरीतेति। विरुद्धो हेत्वाभाससाध्यविपरीतव्याप्तिमुपलभ्योद्भाव्यते। नातोऽन्यथा । अयं तु न तथा । किन्तु शब्दोच्चारणमात्रादवगम्यत इति भेद इत्यर्थः।  
ननु विरोधनिग्रहस्थानेऽपि विरुद्धहेत्वाभासासम्भवः । तथा च हेत्वाभासान्न विरोधस्य भेदं पश्याम इत्याशयवान् शङ्कते---यद्यपि चेति। परिहरति--तथापीति। विरोधस्य वाक्येप्रथममवगतेर्विपरीतव्याप्तेश्च प्रथमतोऽनवगमात्पश्चादवगमे तु तस्य विरोधावगमोत्तरकालमवगम्यमानत्वात् पुरस्फूर्तिकतया विरोध एव दूषणं इत्यर्थः। ननु च यदि "प्रतिपक्षप्रतिबोध"इति यथाश्रुतसूत्रं तथा प्रतिज्ञासन्यास इत्यपि, तदाऽव्याप्तिः, हेत्वादिप्रतिषेधे हेत्वादिसन्यासस्य अव्यापनात् । न च हेत्वादिप्रतिषेधसन्यासयोः असंभवात् नाव्याप्तिरिति वाच्यं, पक्षप्रतिषेधप्रतिज्ञासन्यासन्यासवद्धेत्वादिप्रतिषेधसन्यासयोस्तुल्ययोगक्षेमतया संभवासंभवयोरुभयत्रापि समानत्वादिति मन्यमान उपलक्षणतया तदन्वयस्य व्याख्यानेनाव्याप्तिं निवारयति--अत्रापीति।  
ननु पेक्षावान् नोक्तं त्यजेत् विशेष.....कस्यचिन्मतमुक्तयुक्तया परिहरति---उक्तदूषणे हीति। नात्रात्यन्तिकी प्रेक्षाकत्वमिह विवक्षितं ताद्दृशो निग्रहाधिकरणत्वानुपपत्तेः किं तुं पेक्षावत्वमात्रं ताद्दृशस्य निग्रहाधिकरणत्वोपपत्तेरित्यर्थः। सुज्ञत्वमस्य वचनं दूषणमर्हतीति । न च दूषणाभासेन तद्दूषयितुं शक्यम्। न च दूषणमप्रतिसन्दधानस्य त्यागादिसम्भवः। सुज्ञसुज्ञतययोस्तु भ्रान्त्यापि वचनं दूषणाभासेन च दूषितं दूषणबुद्धया प्रवर्तमानयोः त्यागादिसंभवो नालौकिकमित्यवगन्तव्यम्। सुबोधमितरत्।  
ननु यदि यथाश्रुति सूत्रं भवति, तदोदाहरणोपनययोः साधनाङ्गबाधकप्रतिषेधे पश्चात्तद्विशेषवचनहेत्वन्तरं स्यात् । ततश्च अव्याप्तिरिति। एवं विशेषमभिदधानस्यापि हेत्वन्तरं स्यात् । ततश्चाव्याप्तिरिति हृदि निधायोभयपदस्योपलक्षणव्याख्यानेनोभयं परिहरति--अत्रेति। न च साधकभागोपलक्षणेऽपि दूषणप्रतिलम्भे तन्न विशेषणवचनं न संगृह्यत इत्यव्याप्तिरिति वाच्यम्। दूषणस्यापि दुष्टिसाधकमथोच्यमाणस्य साधकस्यविरोधात् साधकभागस्य चोपलक्षितत्वात्सर्वं समञ्जसमिति । तत्रेति। अत्र सूत्रे भाष्यकृतोदाहृतं व्यक्तं एकप्रकृतिपरिमितत्वात् घटशरावादित्यत्रास्य व्यभिचारेण प्रत्यवस्थानं नानाप्रकृतीनामेकप्रकृतीनां घटपटादीनां घटशरावादीनां च द्दृष्टं परिमितत्वमिति। एवं प्रत्यवस्थिते आह एकप्रकृतिसमन्वये सति परिमितत्वमिति तद्धोद्धव्ममित्यर्थः। उदाहरणप्रयोजकांशविशेषणोपनयविशेषणयोः सूदाहरणं प्रतिज्ञान्तरे उदाहृतं तदेव द्रष्टव्यं इत्यर्थः। ननु यत्र विशेषणप्रयोगे परोक्तदोषनिराकरणं, तत्र पूर्वदूषणमेव हेत्वन्तरमिति केचिन्निर्णीतवन्तः। तान्प्रत्याह--एतच्चेति। पूर्वदोषप्रतीकाराप्रतीकारयोरुभयत्रापि हेत्वन्तरं न तु यथा अर्थयोरुक्तं तथैवेत्यर्थः। इयांस्तु विशेषः। पूर्वदोषः प्रतीकारपक्षे पूर्वदोषस्यासत्वं, हेत्वन्तरस्यैव सत्वं, अप्रतीकारपक्षे तु पूर्वदोषसत्वेऽपि हेत्वन्तरसत्वाद्धेत्वन्तरमोवोद्भाव्यमित्याशयवान् आह--अप्रतीकारे त्विति॥  
 यथाक्रममिति । स्थापनागतदूषणाप्रतीकारे हेत्वाभासवादित्वं वादिनो निग्रहस्थानम्। दूषणगतदोषाप्रतीकारे तु निरनुयोज्यानुयोगो दूषणवादिनो निग्रहस्थानमिति यथाक्रममित्यर्थः। तथापीति। यो हि साधनवादी यो वा दूषणवादिनो तावुभावपि साधनदूषणबुद्धया साधनदूषणे ब्रूते, न तु तदाभासबुद्धया । यदा तु विशेषणमभिदधतः, तदा विशिष्टयोस्साधनदूषणयोरसामर्थ्यं अभ्युपगच्छन्तौ हेत्वन्तरं निग्रहस्थानं स्वयमेवाङ्गीकृतवन्तौ नोपेक्षामर्त इत्यर्थः। अतद्द्वारेणोन्नीयमानयोः हेत्वाभासदूषणाभासयोः साध्यत्वात् प्रतिपाद्यत्वादित्यर्थः। यत्र यथा विशेषणाभिधाने पूर्वदूषणपरिहारस्तत्र तथा दर्शयति--यथानित्यः शब्द इत्यादिना विशेषणोक्तावित्यन्तेन।  
उपलक्षणं चैतत् । यथा ज्ञानबाधितत्वात् इत्युक्ते तथा च प्रत्युक्ते प्रत्यभिज्ञानबाधितत्वात् इति मात्रोक्तावित्यपि द्रष्टव्यम्। ननु यदादुष्टमेव साधनदूषणं वा साधनदूषणवादिभ्यो मुक्तं, साधनं दूषणाभासायां प्रतिवादिना दूषिते सत्यभाग्ययोगात् तथा अबुद्धमानस्य विशेषणं प्रयुञ्जानस्य किं हेत्वन्तरमेव केवलं, नेत्याह--अदुष्टयैवेति। हानिवदित्यादि। यथा समीचीने प्रयोगे कृते दूषणवादिना दूषणाभासेन साधन आभासीकृते यथाऽऽभासस्यऽऽभासतामजाननः प्रतिज्ञामजानन् विशेषयित्वा तदा प्रतिज्ञाहानिं प्रतिज्ञान्तरं वा प्राप्नोति, तथा दुष्टस्य साधनस्य दोषाभाससंदर्शनेन स्वसाधने विशेषमभिदधानस्य पर्यनुयोज्योपेक्षणसहचरितं हेत्वन्तरमित्यवगन्तव्यम्। अर्थान्तरं निग्रहस्थानं सूत्रानुसारेण सम्यक् व्याख्याय उदाहृत्य ये केचिन्मन्दमतयोऽर्थान्तरं नानुमन्यन्ते तन्मतमुपन्यस्य निराकरोति--नन्वित्यादिना । सुबोधां वर्णक्रमे निर्देशवदिति तु प्रयोगं निवारयति----वनेति। अन्यथा वाचकप्रयोग एव निरर्थकं भवेदित्याशयः। ...शेषं  
सुबोधम्। यथा साधनं साधनवादिना त्रिरभिहितं परिषत्प्रतिवादिभ्यामविज्ञातं वादिनोऽविज्ञातार्थं निग्रहस्थानं, तथा दूषणमपि दूषणवादिना त्रिरभिहितम्। परिषत्प्रतिवादिभ्यामविज्ञातमविज्ञातार्थं दूषणवादिनो निग्रहस्थानमित्याशयवान् व्याचष्टे---त्रिरभिहितमपीति। वादिना दूषणवादिना चेत्यर्थः। पञ्चस्कन्धेति । रुपवेदनासंज्ञासंस्कारविज्ञानलक्षणाः पञ्चस्कन्धाः। तत्र पञ्चेंद्रियाणि विषयाश्च रुपकस्कन्धम्। सुखदुःखे वेदनास्कन्धं इमे गावः इमे अश्वाः इत्येकजातीयस्यापि इन्द्रियादिबन्धनरुपस्य विभागकारणसमर्थबोधरुपमेव संज्ञेति संज्ञास्कन्धः। रागादयश्चित्तस्य समक्लेशावस्था। संस्कारस्कन्धः. विषयोपलंभो विज्ञानस्कन्धः । पञ्चेन्द्रियाणि पञ्चायतनानि एवं विषयाः पञ्च पञ्चायतनानि। एकादशं मन आयतनं विषयोपलंभलक्षणं द्रष्टव्यम्।  
वेदनासंज्ञासंस्काराणां स्कन्धानां यत्र यद्धर्मायतनं द्वादशमभिधीयते एतानि द्वादश आयतनानि वेदितव्यानि । दुःखसमुदयनिरोधमार्गाश्चत्वार आर्यस्य बुद्धस्य सत्वानि । दुःखं प्रसिद्धम्। समुदयेत्यस्मादिति समुदयो दुःखकारणम्। निरोधोऽपवर्गः। मार्गस्तत्त्वज्ञानं बौद्धानामेवेत्यर्थः । शेषमतिरोहितम्। पदार्थाभ्युपगमयेपीति। अस्य पदस्यार्थः कश्चिदस्तीत्यभ्युपगम्य अयं वेति संभावितसमस्तपक्षनिराकरणपदाभ्युपगमेनान्वितमित्यर्थः। निराकृतविकलं मध्यमते प्रकाराभ्युपगमे तु निराकरणाभ्युपगमयोर्विरोध एव निग्रहो नापार्थकमिति आह-----विकल्पान्तः पातीति। केचित्तु सूक्ष्मविवेकमनवगाहमानाः शब्दो नित्यः प्रमेयत्वे सति कृतकत्वादित्यसमर्थविशेषणादिकमपि अत्रैवापार्थकेऽन्तर्भावयन्ति, तद्दूषयितुमुपन्यस्यति--असमर्थेति।दूषयति--तदशिष्यमिति। अयुक्तमित्यर्थः। अत्र हेतुरसाम्प्रदायिकत्वात् भाष्यवार्तिकटीकाकारैरेवमव्याख्यातत्वात् । केवलं एवं व्याख्यातत्वात् अयुक्तम्। किन्तु अन्यत्र हेत्वाभासान्तर्भावितत्वादिति नैवं व्याख्येयं इत्याह---अतिप्रसङ्गाच्चेति। हेत्वाभासान्तर्भूतं इत्यत्र वार्तिकसम्मतिं दर्शयतिःःहेत्वाभासेति। हेत्वाभासास व्याख्यानावसरे प्रथमाध्याये वार्तिककृता असमर्थविशेषणादिकं हेत्वाभासप्रपञ्चयोः हेत्वाभासनिग्रहस्थानेऽन्तमिति व्याख्यातम्। अपार्थकं तु हेत्वाभासव्यतिरिक्तं निग्रहस्थानं प्रतिज्ञाहान्यादीति रहस्यमिति। किंचासमर्थविशेषणादावन्वयप्रतिपत्तिरस्ति;अपार्थकत्वे अन्वयप्रतिपत्तिविरहः। ततश्च महान्विशेष इत्याह---नचेत्यादिना साध्येनापीत्यन्तेन। शब्दो नित्यो घटस्य कृतकत्वादिकमपि केचिदपार्थकमिति मन्यन्ते, तान्प्रत्याह--एतेनेति। हेत्वाभासान्तर्भूतेनेत्यर्थः। ननूक्तसंभवेऽपार्थकस्य तदुद्भावनमिष्टं, न तु प्रकृते एवमाद्युक्तिसम्भवः। वादिप्रतिपादयितुमुक्तिसंभवं दर्शयति---उक्तिसंभवस्त्वर्थेति। नन्ववयवशब्दोऽत्र प्रतिज्ञादिपञ्चकमाचष्टे । तथा चाव्यापकं, पादपादांशावयवांशानामव्यापनात्। न च तद्धिपर्यांसो निग्हस्थानम्। अतो नाव्यापकमिति वाच्यं, अवयवविपर्यासेन तुल्ययुक्तित्वात् । तस्मादव्यापकतां परिहर्तुं अवयवशब्दमन्यथा व्याचष्टे---अवयवशब्दस्त्वत्रेति। यद्यपि प्रतिज्ञापञ्चकस्याप्यवयवशब्दः प्रसिद्धः। तथाप्यत्र समुदायोपेक्षया तदेकदेशवचनो ग्राह्यः। इष्टार्थसंग्रहार्थमित्यर्थः।  
इति वामेश्वरविरचितपरिशिष्टपञ्चिका समाप्ता॥  
 परमपदबुभुत्सौ विप्रवर्ये परिव्राट्  
 परिबृढपरिचार्यातत्परे प्रीतियोगात्।  
 परमसुहृदमप्यन्यायशास्त्रैकदेशं  
 परिगतपरिशिष्टं कृष्णनामा लिलेख॥  
 नीलाया नवसंगमोत्सवंमुखव्याघूर्णहारावलीमालान्तर्व्यतिबिम्बितं लसतु विश्चित्ते जगन्मण्डनम्।  
 नूनं ताद्दृशरुपवैभवदशामालक्ष्य सद्यस्स्वयं  
 प्रत्यासादितविश्वरुपरचनाचातुर्यलीलारसम्॥  
श्रियमुदवहज्जातं संक्षोभितात्कलशाम्बुधेः  
समधिकगुणस्साक्षात्सौभाग्यसिद्धिविवाद्भूताम्।  
निरवधिबलेष्वाराद्येवासुरेषु मिषत्सु यः  
स खलु भगवान् भद्रं पुष्णातु वः पुरुषोत्तमः॥  
श्रीमत्कृष्णविषं विनारदहनं यत्कर्णमैन्द्राबलं  
दूर्गं यच्छिशुपालनाद्रुचमितः शौक्लीं तु योऽहं सतः।  
सोकर्यादिसमापि येन विजरा सन्धार्यते रुक्मिणी  
पौण्ड्री यस्य विधिः परेतभसितैः श्रीमान्स वोऽव्याच्छिवः॥  
 न्यायपरिशिष्टपञ्चिका समाप्ता॥  
 ॥ श्रीरस्तु॥  
 











\]
